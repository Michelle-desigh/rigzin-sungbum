༄༅། ། མུ་ར་དགོན་པའི་ལོ་རྒྱུས་འབྲིང་པོ་ལྷ་དབང་གཙུག་གི་ནོར་བུ་ཞེས་བྱ་བ་བཞུགས། །
ན་མོ་གུ་ར་ཝེ། ཚོགས་གཉིས་འོ་མའི་རྒྱ་མཚོ་བསྲུབས་པ་ལས། །སྐུ་གསུང་ཐུགས་ཡོན་ཡོངས་རྫོགས་འོད་དཀར་ཅན། །གཉིས་འཛིན་ཚ་གདུང་སེལ་བའི་དཔལ་ཤར་བ། །ཤེས་བྱ་ཀུན་མཁྱེན་ཤཱཀྱ་སེངྒེར་འདུད། །བསྟན་གཉིས་ཕན་བདེའི་འོད་སྟོང་འགྱེད་པ་ལ། །སྨོན་ལམ་ལོག་པའི་དུག་གི་ཁ་རླངས་ཅན། །མཐུ་སྟོབས་འཁོར་ལོ་འབར་བས་གཅོད་མཛད་པ། །རྒྱལ་བ་གཉིས་པ་པདྨ་ཀཱ་ར་མཆོད། །དུས་གསུམ་སངས་རྒྱས་ཀུན་གྱི་འཕྲིན་ལས་གར། །ཡིད་འཕྲོག་སྒེག་མོའི་སྐུར་ཤར་སྒྲོལ་མ་ཡུམ། །རྒྱལ་བའི་བཀའ་སྡོད་དཔལ་མགོན་ལྕམ་དྲལ་དང་། །རྩ་གསུམ་བསྟན་སྲུང་རྒྱ་མཚོས་དགེ་ལེགས་སྩོལ། །ལུང་རྟོགས་བསྟན་པའི་འོད་སྣང་འབུམ་འབྱེད་པའི། །ལྷ་དབང་གཙུག་ན་བརྗིད་པའི་ནོར་བུའི་མཆོག །བསམ་གཏན་ཆོས་ཀྱི་འཁོར་ལོས་བསྒྱུར་བའི་གཏམ། །ལྷོ་གླིང་འཛིན་མའི་འགྲོ་ལ་སྐྱེས་སུ་འབུལ། །ཞེས་མཆོད་པར་བརྗོད་པ་སྔོན་དུ་འགྲོ་བས་མུ་ར་དགོན་གྱི་ལོ་རྒྱུས་མདོ་ཙམ་གླེང་བར་བྱ་སྟེ།
1. དགོན་པའི་མིང་། ད་ལྟ་ཡོངས་གྲགས་ལ་མུ་ར་དགོན། མཚན་ཚང་བར་རྨ་ཡུལ་བསམ་གཏན་ཆོས་འཁོར་གླིང་། མུ་ར་ནི་མུ་རུ་ཧན་སྟེ་སོག་སྐད་དུ་རྟ་སྟེང་རྒྱལ་པོ་ཞེས་གྲགས་པ་མུ་རའི་རིགས་རྒྱུད་ཀྱི་མཆེད་ཁུངས་བསྟན་པ་དང་། རྨ་ཡུལ་ནི་རྨ་ཆུའི་ཆུ་འགྲམ་དུ་ཆགས་པ་དང་། བསམ་གཏན་ཆོས་འཁོར་གླིང་ནི། སྤོང་བ་བསམ་གཏན་གཙོ་བོར་བྱེད་པའི་ལུང་རྟོགས་དམ་པའི་ཆོས་ཀྱི་འཁོར་ལོ་བསྐོར་བའི་ཡུལ་ཡིན་པས་སོ། །སྔར་དགོན་པའི་མཚན་ལ་སྒོ་མདོའི་སྒོམ་གྲྭ། མུ་རའི་ནག་སྒར་དང༌། ནོར་བསྟན་ཆོས་སྒར། ཆོས་ལུང་སྒར་བ། མཆོད་རྟེན་ཐང་ནག་སྒར། འདུག་དགེའི་རི་ཁྲོད་དགོན། ཤར་ཐུབ་བསྟན་འཕེལ་རྒྱས་གླིང༌། མུ་རའི་བླ་མ་དགོན་སོགས་དགོན་པའི་མཚན་དང་གནས་ལ་འགྱུར་བ་ཅི་རིགས་པ་བྱུང་བའོ། །
2. དགོན་སྡེ་དབུ་བརྙེས་པའི་དུས་ནི། ཕྱི་ལོ་(1477)་མེ་བྱ་ལོར་སྟེ། སྤྱིར་འབྲོག་དགོན་སྦྲ་ནག་ཅན་ཡིན་པས་གནས་གཅིག་ནས་གཅིག་ཏུ་འཕོ་འགྱུར་མང་པོ་བྱུང་ཡང་། རྨ་རྒྱུད་དུ་སྒོམ་ཁང་གི་ཚུལ་དུ་བྱུང་ཞིང་བརྒྱུད་འཛིན་མཁས་གྲུབ་གཅིག་ནས་གཅིག་ཏུ་བར་མ་ཆད་པར་བྱུང་བའི་གཞི་འཛིན་ས་དེ་ཁོ་ན་ཉིད་དོ། །གདུང་རབས་ཆོས་བརྒྱུད་ཀྱི་དབང་དུ་བྱས་ན་མུ་ར་སྣ་ནག་གི་མ་ཡུམ་བེ་རུ་སྲས་མོ་བྱ་བ་ནི་གྲུབ་པའི་དབང་ཕྱུག་ཆེན་པོ་ལབ་སྟོན་ནམ་མཁའ་རིན་ཆེན་གྱི་གདུང་བརྒྱུད་ཡིན། དེ་ཁམས་ཀྱི་བསྭ་ཐོག་རྒྱལ་བའི་དབེན་གནས་ཀྱི་བདག་པོ་ཡིན་པས་དེ་ནས་བཟུང་བརྩི་སྲོལ་ཡང་ཡོད་དོ། ། 
3. ས་གནས། སྔོན་གྱི་ལོ་རྒྱུས་ལྟར་རྨ་ཡུལ་ཐང་བརྒྱད་ཅེས་གྲགས་པ་སྟེ། མངའ་བདག་ཉང་གི་གཡུལ་མདོས་ལས། ཡུལ་ནི་རྨ་ཡུལ་ཐང་བརྒྱད་ན། །རྨ་རྗེ་ཕོ་འབྲང་ལྕམ་གཅིག་མ། །གདུང་རུས་གཉན་ཏེ་རྨ་བཟའ་མོ། །བྱང་གི་སྨན་ཏིང་ཏིང་མོ་བཙུན། །ཞེས་དང་། ས་སྐྱ་ངག་དབང་ཀུན་དགའ་བློ་གྲོས་ཀྱིས་མཛད་པའི་བརྟན་མའི་མཆོད་ཐབས་ལས། །མདོ་ཁམས་རྨ་ཆེན་སྤོམ་རའི་རྩེ་ཞིག་ན། །རྨ་རི་རབ་འབྱམས་རྡོ་རྗེ་དྲག་མོ་རྒྱལ། །ཞེས་བོད་ཁམས་སྐྱོང་བའི་བརྟན་མ་བཅུ་གཉིས་ཀྱི་ནང་ཚན་རྨ་རི་རབ་འབྱམས་རྡོ་རྗེ་དྲག་མོ་རྒྱལ་ལམ་རྒྱོག་གི་རི་རྒྱལ་ཕྱུག་མོའི་མདུན་ཞོལ། རྨ་ཆུའི་བཞུར་ཕྱོགས་ཀྱིས་ཕྱེས་ན་མགོ་ལོག་ཁ་གསུམ་གྱི་མར་མཐའ། ཕྱི་འབྲོག་གླིང་གསུམ་གྱི་ཡར་མཐའ། ད་ལྟ་ཀན་སུའུ་ཁུལ་རྨ་ཆུ་རྫོང་མུར་བྱེ་ཡུལ་ཚོའི་མུ་ར་རུ་ཆེན་གྱི་ནང་། དཀར་པོའི་ལུང་ཆེན་དང་གྲོགས་འཛོམས་(རྒྱོག་རྫོང་)ལུང་ཆེན་གྱི་བར་དུ། དཀར་འཕྲང་དང་རྒྱོག་འཕྲང་གཉིས་ཀྱི་བར་དུ་འཕྲང་བར་གོང་ཞོལ་གཉིས་ཡོད་པའི་ཞོལ་མ། ལུང་ཆུང་ཆོས་ལུང་དང་སྒར་ལུང་གཉིས་ཀྱི་བར་ཏུ། དགོན་སྡེ་བྱིན་འཐིབས་སེ་ཆགས་ཡོད་དོ། །
4. ཆོས་རྒྱུན། དཔལ་རྒྱལ་བ་ཤཱཀྱ་ཐུབ་པའི་བསྟན་པ་ལ་མདོ་སྔགས་ཀྱི་བཀའ་སྲོལ་འཛིན་པ་ཇི་སྙེད་བྱུང་བ་ལས་སྣང་སྲིད་ཟིལ་གནོན་པདྨ་རྒྱལ་པོའི་རང་ལུགས་གཙོ་བོར་བྱས་པའི་གྲུབ་མཐའ་རིས་མེད་བྱེད་པའི་ཆོས་སྡེ་ཞིག་ཡིན་ནོ། །དཔལ་རྒྱལ་བ་ཀཿཐོག་པའི་ལབ་སྟོན་ནམ་མཁའ་རིན་ཆེན་ནས་བྱུང་བའི་གདུང་བརྒྱུད་ཀྱི་བཀའ་སྲོལ་དང་། གཞི་ཆེན་སྐྱབས་མགོན་བསོད་ནམས་དཔལ་ལྡན་ནས་བྱུང་བའི་མངའ་བདག་ཉང་ཉི་མ་འོད་ཟེར་ཀྱི་བཀའ་སྲོལ། འདུག་དགེ་རི་ཁྲོད་པ་བློ་བཟང་རབ་རྒྱས་ནས་བརྒྱུད་པའི་དབེན་ས་སྙན་བརྒྱུད་ཀྱི་བཀའ་སྲོལ་ཏེ། བརྒྱུད་པའི་བཀའ་སྲོལ་ཆེན་པོ་གསུམ་དང་། སྔ་འགྱུར་ནང་ཚན། བྱང་གཏེར་རྡོ་རྗེ་བྲག བདུད་འདུལ་དང་ཀློང་གསལ། ཀློང་ཆེན་སྙིང་ཐིག ཁམས་གཙང་གཏེར་སྟོན་གྱི་ཆོས་རྒྱུན་བཅས་ནི་དགོན་པ་འདི་ཉིད་ཀྱི་བརྒྱུད་པ་གཙོ་བོར་འཛིན་པ་ཡིན་ནོ། །
5. དགོན་སྡེ།  གཙུག་ལག་ཁང་གི་སྐོར་ལ། སྔར་དགོན་པའི་ཚོགས་ཆེན་འདུ་ཁང་། ཐུགས་ཆེན་ལྷ་ཁང་། མགོན་ཁང་། ཇ་ཁང་། སྒར་བ་ཁག་སོ་སོའི་མཆོད་ཁང་། གྲྭ་ཤག་བརྒྱད་ཅུ། གྲྭ་བ་བརྒྱ་དང་བདུན་ཅུ་བཞུགས། དགོན་པའི་སྐོར་མཐའ་རུ་དུང་འཁོར་ལྔ་བཅུ་ང་གསུམ་འཁོར་ཆུང་སྟོང་གཉིས་ལྔ་བརྒྱ་ལྷག་ཡོད། སྡེ་ཚན་གྱི་དབང་དུ་བྱས་ན། ཚོགས་ཆེན། བཤད་གྲྭ། སྒྲུབ་གྲྭ། སྨན་གྲྭ། སྔགས་སྡེ་བཅས་སྡེ་ཚན་ལྔ་ཡོད། སྤྱི་ལ་གཟིགས་སྐྱོང་གནང་མཁན་དགོན་བདག་བླ་སྤྲུལ་རྣམས་དང་། ཡུལ་སྡེའི་ཚོ་དཔོན་ཁག་ཡིན། ཚོགས་ཆེན་ནས་འཛིན་སྐྱོང་དང་། སྔར་སྲོལ་དུས་མཆོད་མཛད་སྒོ། ཉིན་རེའི་ཆོས་བྱ། ཞབས་རིམ། དཔལ་འབྱོར་སོགས་ཀྱི་ལས་འགན་ཁུར་ཡོད། བཤད་གྲྭ་བས་བརྡ་དག་ནས་གཞུང་ཆེན་བཀའ་པོད་ལྔ་གསང་ཆེན་སྔགས་ཀྱི་རྒྱུད་སྡེའི་བར་སློབ་སྦྱོང་གནང་གི་ཡོད། སྒྲུབ་གྲྭ་ནས་ཀློང་ཆེན་སྙིང་ཐིག་གི་སྔོན་འགྲོ་འབུམ་ལྔ་ནས་བཟུང་ཐུགས་ཆེན་སྡུག་བསྔལ་རང་གྲོལ་བསྙེན་པ་ཚད་ལྡན་གཏོང་དགོས། མུ་རའི་མ་ཎི་དང་། འདུག་དགེའི་སྨྱུང་གནས་ཞེས་གྲགས་ཆེ་བའི་སྒྲུབ་པ་དེ་མ་ཆད་པར་རྒྱུན་སྐྱོང་བ་ཡིན། སྨན་གྲྭ་ནས་སྨན་རྩིས་ཕྱོགས་ལ་སློབ་སྦྱོང་བྱས་ཏེ་སྤྱི་ཚོགས་ལ་ཕན་བདེ་སྒྲུབ་གནང་གི་ཡོད། སྔགས་སྡེ་ནས་དགེ་བསྙེན་ཕོ་མོས་སྔོན་འགྲོ་གཏོང་བ། མ་ཎིའི་བསྒྲུབ་པ་དང་། ཏཱ་རེའི་བསྒྲུབ་པ། བདེ་ཆེན་ཞིང་བསྒྲུབ་སོགས་ཀྱིས་འབྲེལ་ཚད་དགེ་ལ་སྦྱོར་བའི་མཛད་པ་སྐྱོང་གི་ཡོད། །
6. ནང་རྟེན་གཙོ་བོ་ལ། རྟེན་གཙོ་ཟངས་གསེར་ལས་གྲུབ་པའི་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་མཐོ་ཚད་རྨིད་དྲུག་ཅན། གུ་རུ་ཞི་དྲག་གི་སྐུ་གཉིས་མཐོ་ཚད་རྨིད་ལྔ་རེ་ཅན། སངས་རྒྱས་སྟོང་སྐུ། སྒྲོལ་མ་སྟོང་སྐུ་གཉིས། ཡར་ལུང་ཤེལ་བྲག་གཏེར་བྱོན་གུ་རུ་ཟ་ཧོར་མ། ཐུགས་ཆེན་འཁོར་བ་དོང་སྤྲུགས། བསམ་ཡས་རྡོ་རྭ་མངའ་བདག་ཉང་གི་གཏེར་བྱོན། ཀུན་མཁྱེན་འཇིགས་མེད་དབང་པོས་གནངས་བའི་ཐུབ་པ་རྡོར་གདན་དང་དབོན་སྤྲུལ་རྡོ་རྗེ་འཆང་སོགས་ལ་རྒྱ་གར་ནག་བལ་བོད་སོགས་ནས་ཕྱག་ཏུ་ཐོབ་པའི་རྟེན་རྙིང་ལི་མ་དང་གཏེར་མ་མང་པོ་དང་སྲུང་མའི་ཕྱར་དར་གཉན་པོ་གཙོ་བོར་བྱས་པའི་ཤིན་ཏུ་མང་པོ་བཞུགས་སོ། །
7. ཐུགས་དམ་གཙོ་བོ། ཐུགས་རྗེ་ཆེན་པོ། སྒྲུབ་པ་བཀའ་བརྒྱད། སྒྲོལ་མ། སྲུང་མ་མགོན་པོ་ཚོགས་བདག་ཡབ་ཡུམ།  ཙིའུ་དམར་པོ། ཞིང་སྐྱོང་སེང་གདོང་། བརྟན་མ་རྡོ་རྗེ་དྲག་རྒྱལ་མའོ། ། འདུལ་བ་གཞི་གསུམ་གྱི་ཕྱག་བཞེས་དགོན་སྡེ་སྤྱི་ལྟར་ཆད་མེད་རྒྱུན་ཆགས་སུ་གནས་པ་དང་། གྲྭ་བ་ཚོགས་སུ་ཞུགས་ནས་བཀའ་བརྒྱད་ལུས་དཀྱིལ་མི་ཆད་པ་མངའ་བདག་ཉང་ཉི་མ་འོད་ཟེར་ནས་བརྒྱུད་པའི་རྒྱལ་བ་གཞི་ཆེན་པའི་བཀའ་སྲོལ་དང་། ཕུར་བ་དང་སྲུང་མའི་གསོལ་མཆོད་ཆག་མེད་བྱེད་པ་མུ་རའི་སེར་སྡེའི་ལུགས་བཟང་རྒྱུན་ཆགས་སུ་གནས་པ་དང་། ལོ་རེར་སྨྱུང་གནས་མཆོག་བརྒྱད་མི་ཆག་པ་འདུག་དགེ་རི་ཁྲོད་པའི་ཕྱག་བཞེས་འཁྲུལ་མེད་ཡིན་ནོ། ། ཐུགས་རྗེ་ཆེན་པོའི་སྒྲུབ་པ་བྱུང་ཚུལ་ནི། མུ་ར་སྣ་ནག་རྨ་བརྒྱུད་དུ་བྱུང་བ་ནས་བཟུང་མ་ཎི་སྒྲུབ་པ་དང་། ཕུར་བའི་སྒྲུབ་པ། དཔལ་མགོན་ཚོགས་ཀྱི་བདག་པོའི་སྒྲུབ་པ་གསུམ་པོ་ཆད་མ་མྱོང་ཞིང་། དེ་དག་ཀུན་གྱི་ནང་ནས་མུ་རའི་མ་ཎིའི་སྒྲུབ་པ་ཞེས་གྲགས་ཆེ་བ་བྱུང་། རབ་བྱུང་བཅུ་གསུམ་པའི་ཕྱི་ལོ་(1789)་ས་བྱ་ལོ་ནས་བྱང་གཏེར་ཐུགས་རྗེ་ཆེན་པོ་འགྲོ་བ་ཀུན་གྲོལ་གྱི་སྒྲུབ་པ་ཚུགས།
8. སྒྲིག་ཁྲིམས། དགོན་པ་འདི་འདུལ་བ་གྲྭ་ཚང་ཡིན། མི་ཆོག་པ་གསུམ། བུད་མེད་ཞག་སྡོད་མི་ཆོག དུ་ཆང་ནང་འདྲེན་མི་ཆོག ཚོགས་ལ་དམར་ཟས་མི་ཆོག དགོས་པ་གསུམ། ཐོས་བསམ་སྒོམ་གསུམ་བྱེད་དགོས། སྒྲིག་ལམ་བརྩི་སྲུང་བྱེད་དགོས། སྤྱི་དོན་གཙོ་བོར་འཛིན་དགོས།
9. ཆོས་སྤྱོད། ལོ་གསར་ཚེས་གཏོར་ཞིང་སྐྱོང་གསོལ་མཆོད་ཀཿཐོག་གཞི་ཆེན་ལུགས།
10. དབོ་ཟླའི་ཚེས་༡་ནས་༡༣་བར་ཚེས་བཅུ་ཆེན་མོ་ཀཿཐོག་རྒྱལ་དབང་གཞི་ཆེན་ལུགས། ས་ཟླའི་སྨྱུང་གནས་དགེ་ལུགས། ཟླ་དྲུག་པའི་སིདྡྷིའི་བུམ་སྒྲུབ་ཆེན་མོ་ཁམས་གཏེར་ལུགས། དབྱར་གནས་རྫོགས་ཆེན་ལུགས། དབྱར་ནང་གི་ཐུགས་ཆེན་སྡུག་བསྔལ་རང་གྲོལ་བདུན་སྒྲུབ་གྲུབ་ཆེན་ལུགས། ཟླ་བརྒྱད་པའི་ཐུགས་ཆེན་འགྲོ་བ་ཀུན་གྲོལ་བདུན་སྒྲུབ་བྱང་གཏེར་ལུགས། ཟླ་བཅུ་བའི་ཕུར་བ་བདུན་སྒྲུབ་ཀཿཐོག་ལུགས། རྟ་ཟླའི་ལྔ་མཆོད་ཆེན་མོ་དགེ་ལུགས། དགུ་གཏོར་ཉིན་གསུམ་ཕུར་བ། སེང་གདོང་མ། རྟ་མགྲིན་གང་རུང་ཀཿཐོག་ལུགས། སྤྱི་སྲུང་ལ། བསམ་ལྷུན། སྒྲོལ་མ། མགོན་པོ་ཚོགས་བདག  གསོལ་མཆོད་རྒྱས་པར་བྱ་སྲོལ་ཡོད་དོ། །
11. ལོ་རྒྱུས། ས་ཕྱོགས་འདིར་གཉུག་མར་གནས་པའི་མི་ལ་མུ་ར་ཞེས་གྲགས་པ་ཡིན། མུ་རའི་མི་རབས་གོང་མ་སོག་རྒྱལ་ཆོག་ཐུ་ཧན་གྱི་ཡབ་མྱེས་ཀྱི་གཉེན་མུར་ཀུན་དགའ་དཔལ་བཟང་ཀཿཐོག་ནས་གསང་སྔགས་རྙིང་མ་དང་། ཕྱི་ལོ་(1477)་མེ་བྱ་ལོར་ཆོས་རྗེ་རྒྱལ་བ་བཟང་ལས་དཔལ་དུས་ཀྱི་འཁོར་ལོའི་སྦྱོར་དྲུག་སྦྱངས་ཏེ་སྒྲུབ་ཁང་བཙུགས་པ་ནི་མུ་རའི་སེར་སྡེ་དབུ་བརྙེས་པ་ཡིན། དེའི་གཉེན་ཚན་མུ་ར་དགེ་རྒན་གོང་མ་ཀུན་དགའ་ཕུན་ཚོགས་རིག་འཛིན་བདུད་འདུལ་རྡོ་རྗེའི་(1615-1672)སློབ་མར་གྱུར། བདུད་འདུལ་རྨ་ཆེན་གསོལ་ཁ་ཞུ་བ་པོ་ཡང་ཡིན། ལྕགས་འབྲུག་ལོ་(1640)་མུ་རའི་མྱེས་པོ་དགྲ་ལས་རྣམ་རྒྱལ་མུ་ར་སྣ་ནག་གམ་ནོ་ནོ་ཞུ་བ་རྨ་རྒྱུད་དུ་གནས་སྤོས་ཏེ་སླེབས་ནས་གཞིས་ཆགས་ཏེ་སྐྱ་སེར་སྡེ་གཉིས་རིམ་བཞིན་ཡར་རྒྱས་སོང་བ་ཡིན་ནོ། །དེ་རྗེས་མུ་རུའི་སྔགས་པ་ཁེན་འབུམ་དབོན་བརྒྱུད་རྣམས་དང་། མུ་ར་དགེ་རྒན་ཕྱི་མ།  མུ་ར་ཆོས་མཛད། མུ་ར་བླ་མ། མུ་ར་ནོར་བསྟན་སོགས་ཀྱིས་བསྟན་པ་ལོ་ཉིས་བརྒྱར་ཉེ་བར་བསྐྱངས༌སོ། །  ནམ་ཞིག་ཐུགས་བསྐྱེད་དུས་སུ་སྨིན་པས་གསེར་རྟའི་ཡུལ་གྱི་མངའ་བདག་ཉང་གི་གདུང་རྒྱུད་གླིང་བཞག་ཨོ་རྒྱན་ལྷུན་གྲུབ་དང་ཆོས་འབྲེལ་བྱུང་ཞིང་། ཁོང་གི་བླ་མ་ཀཿཐོག་རྒྱལ་སྲས་བསོས་ནམས་ལྡེའུ་བཙན། (1679-1723)་བར་བྱུང་། ལོ་ཚིག་དེའི་སྟེང་ནས་བརྩིས་པས་གླིང་བཞག་ཨོ་རྒྱན་ལྷུན་གྲུབ་ཀྱི་གསུང་ཞི་ཁྲོའི་སྲི་འདུལ་ལས། །ལྕགས་སྟག་ལོར་(1770)དབྱར་ཟླ་ར་བའི་ཚེས་ལ་བླ་མ་རྒན་པོ་ཨོ་རྒྱན་ལྷུན་གྲུབ་པའི་རང་ལོ་དོན་བདུན་པའི་སྟེང་མཁར་ཆེན་གསང་སྔགས་གླིང་གི་སྒྲུབ་ཁང་དུ་བསྙེན་སྒྲུབ་ཀྱི་ཐུན་སྐབས་སུ་སྦྱར། །ཅེས་པའི་བརྩི་གཞི་བྱས་པས་འཁྲུངས་ལོ་(1693)-ཆུ་བྱ་ལོ་འམ་(1694)་ཤིང་ཁྱི་ལོ་གང་རུང་ཡིན་དགོས། གཤེགས་ལོ་ལྕགས་རྟ་ལོ་ཡིན་འདུག་སྟེ། རྣམ་ཐར་ཏུ། །རྟ་ལོ་རྟ་ཟླའི་ཚེས་བཅུའི་ཉི་ཤར་དུ། །སློབ་དཔོན་པདྨ་ཀ་ཐོག་དྲུང་པ་དང་། །དབྱེར་མེད་དཔལ་ཆེན་དཀྱིལ་འཁོར་དབྱིངས་ལ་ཐིམ། །ཞེས་འཁོད་ཡོད་དོ། །གླིང་བཞག་ཨོ་རྒྱན་ལྷུན་གྲུབ་སྐུ་ཕྲེང་གཉིས་པ་གཞི་ཆེན་༧སྐྱབས་མགོན་བསོད་ནམས་དཔལ་ལྡན་ལ་ཀཿཐོག་གི་བླ་མ་རྨོག་སྤྲུལ་ཆོས་དབྱིངས་རྡོ་རྗེས་བསང་ཡིག་(མདོ་སྨད་ཤར་ཕྱོགས་མ) བསྩལ་ཞིང་ཁྱེད་ཤར་ཕྱོགས་སུ་སོང་ལ་རྒྱོག་གི་བ་ཡན་རི་རྒྱལ་ཕྱུག་མོར་གྲོགས་འཛོམས་རི་ཕྱོར་ལབ་རྩེ་ཞོག ཐུགས་རྗེ་ཆེན་པོ་འགྲོ་བ་ཀུན་གྲོལ་གྱི་སྒྲུབ་མཆོད་ཅིག་འཛུགས་ཐུབ་ན་འབྲེལ་ཚད་དོན་ལྡན་དུ་འགྱུར་བ་དང་ཆོས་བརྒྱུད་འབྱུང་ངེས་ཡིན་ཞེས་ལུང་བསྟན། ཀཿཐོག་རྡོ་རྗེ་གདན་གྱི་བཀའ་ཤོག་ཐེལ་དམར་ཅན་སྤྲད། མུ་རའི་བླ་མ་སྟོབས་ཆེན་གྱིས་༧སྐྱབས་མགོན་བསོད་ནམས་དཔལ་ལྡན་སྐུ་གཞོན་གདན་དྲངས། ། རབ་བྱུང་བཅུ་གསུམ་པའི་ཕྱི་ལོ་(1789)་ས་བྱ་ལོར་ལབ་རྩེ་བསྟད། མུ་ར་སྒོ་མདོའི་བཀའ་བརྒྱད་མཆོད་རྟེན་ཆེན་མོ་བཞེངས། སྔར་ཡོད་ནག་སྒར་རྒྱ་ཆེ་རུ་བཏང་སྟེ་ཐུགས་རྗེ་ཆེན་པོ་འགྲོ་བ་ཀུན་གྲོལ་གྱི་སྒྲུབ་མཆོད་ཉིན་དགུ་ལ་ཚོགས་བའི་སྲོལ་བཙུགས། བླ་མ་གཞི་ཆེན་པའི་བླ་རབས་རྣམས་ལ་ཆོས་དང་དམ་ཚིག་གི་འབྲེལ་བ་ཤིན་ཏུ་ཟབ་པར་གྱུར་པ་ཡིན་ནོ། །ཕྱི་ལོ་(1784)་ཡས་མས་སུ་མུ་ར་བན་རྒན་བསྟན་རྒྱས་ཨ་མདོ་ཀུན་མཁྱེན་འཇམ་དབྱངས་བཞད་པ་སྐུ་ཕྲེང་གཉིས་པ་འཇིགས་མེད་དབང་པོའི་མགྲོན་གཉེར་ཆེན་མོ་བྱས། མུ་ར་བླ་བྲང་བཀྲ་ཤིས་འཁྱིལ་གྱི་སྨོན་ལམ་ཤོག་ཁའི་གྲས་སུ་བཞག ཐུབ་སྐུ་རྡོར་གདན་དང་བཀའ་ཤོག་གནང༌། དུས་བཟང་ཆོ་འཕྲུལ་ཆེན་མོའི་ཚེས་༡༥་མུ་ར་ལ་གནང་། དཔལ་ལྡན་བཀྲ་ཤིས་འཁྱིལ་བ་དང་འབྲེལ་བ་ཐུན་མོང་མ་ཡིན་པ་བྱུང་།
ཕྱི་ལོ་(1818)་ས་སྟག་ལོར་གཞི་ཆེན་བཻ་རོ་མཁས་གྲུབ་གསང་སྔགས་བསྟན་འཛིན་བྱོན་ནས་སྒར་ལུང་མདོའི་བྱང་ཆུབ་མཆོད་རྟེན་བཞེངས་ཤིང་སིདྡྷིའི་བུམ་སྒྲུབ་བཙུག མུ་ར་བླ་མ་བསོད་ནམས་ཆོས་འཕེལ་སོགས་ཀྱིས་བསྟན་པ་བསྐྱངས། རབ་བྱུང་བཅོ་ལྔ་བའི་ཤིང་བྱ་(1884)་ལོར་མུ་ར་འཇམ་བསྟན་གྱིས་དབེན་ས་སྙན་རྒྱུད་ཀྱི་མངའ་བདག་༧སྐྱབས་མཆོག་འདུག་དགེ་རིན་པོ་ཆེ་སྐུ་ཕྲེང་དང་པོ་གདན་འདྲེན་བྱས་ཤིང་རི་ཁྲོད་བཏབ། མུ་ར་ལ་ཆོས་རྒྱུན་ཁ་ཤས་ཡོད་པ་གཅིག་ཏུ་བསྡུས་ཏེ་མུ་ར་སྤྱིའི་དགོན་པར་གྱུར། ཕྱོགས་ནས་ཡོང་བའི་བླ་སྤྲུལ་དགེ་འདུན་ཤིན་ཏུ་མང་བས་མུ་རའི་བླ་མ་དགོན་ཞེས་པའི་མིང་ཐོགས། མུ་རའི་བྱང་སེམས་བརྒྱད་དང༌། གྲུབ་ཆེན་ཀུར་ནག་གཉིས་ཞེས་གྲགས་པས་བསྟན་པ་བསྐྱངས་སོ། ། ལྕགས་སྤྲེལ་ལོ་(1980)་ལོར་ནས་རྒྱལ་ཁབ་དང་རྫོང་གིས་རྒྱབ་སྐྱོར་འོག་ཆོས་སྒོ་གསར་ཏུ་ཕྱེ་བའི་བརྡ་ཁྱབ་ཐོན་པ་དང་མུ་རའི་སེར་སྡེ་ཚན་པ་གསུམ་དུ་བསྒྲིལ་ཏེ་རང་རང་ས་ནས་སྤྲེལ་ལོའི་ཚེས་བཅུའི་ཚོགས་མཆོད་བཏོན། ། ལྕགས་བྱ་(1981)་ལོར་བསྟན་པ་ཡང་དར་རྟེན་འབྲེལ་རི་ཁྲོད་དུ་ཚེས་བཅུ་རྒྱས་པ་འཚོགས། མཆོད་རྟེན་སྐྱར་གསོ་གྲུབ། ཆུ་ཕག་(1983)་ལོར་ཁམས་གཙང་གཏེར་ཆེན་དང་ཁྲི་གུང་ཐང་བསྟན་པའི་དབང་ཕྱུག་མཆོག་གི་གསུང་བཀོད་ལྟར་དགོན་པ་ད་ལྟའི་གནས་ཆོས་ལུང་དུ་སྤོས། མུ་ར་བླ་མ་བསོད་ནམས་དབང་རྒྱལ། མུ་ར་ཚ་སྤྲུལ་དགེ་ལེགས། སྤྲུལ་སྐུ་མཆོག སྤྲུལ་ཐུབ་སྙན་སོགས་བླ་གྲྭ་འདུས་བཞུགས་ཡོངས་ཀྱིས་དགོན་པ་སྐྱར་གསོ་བྱས་པ་ད་ལྟའི་འདིའོ། ། 
12. མུ་རའི་བླ་རབས་རིམ་བྱོན། །སྔར་མུ་ར་ཚང་གི་གདུང་རབས་ནི་རིམ་གཉིས་ཀྱི་རྣལ་འབྱོར་སྔགས་པ་ཤ་སྟག་བྱོན་ཞིང་། དེ་དག་གིས་སེར་སྡེ་དང་ཡུལ་སྡེ་གཉིས་ཀྱི་བསྟན་འགྲོའི་དོན་ཆེན་ཕྱག་མཚན་དུ་བཞེས་ཚུལ་མདོ་ཙམ་གསལ་བར་བརྗོད་ན། མུ་ར་ཀུན་དགའ་དཔལ་བཟང་། མུ་ར་ཀུན་དགའ་ཕུན་ཚོགས། མུ་ར་སྣ་ནག་རྡོ་རྗེ་གྲགས་ལྡན། མུ་ར་ཀླུ་རྒྱལ་འབུམ། མུ་ར་སྔགས་པ་ཁེན་ཐར་འབུམ། མུ་ར་ཐེར་འབུམ། མུ་ར་བླ་མ་སྟོབས་ཆེན། མུ་ར་བན་རྒན་བསྟན་རྒྱས། མུ་ར་དགེ་རྒན་ཨོ་རྒྱན་ནོར་བུ། མུ་ར་བླ་མ་ཨོ་རྒྱན་མཐུ་སྟོབས། མུ་ར་སྔགས་རྒན་བསོ་ཆོས། མུ་ར་བླ་མ་ཨུར་ཆོས།  མུ་ར་ཚ་སྤྲུལ། མུ་ར་སྤྲུལ་སྐུ་མཆོག མུ་ར་ཨོ་རྒྱན་གསུང་རབ་བཟང་པོ། མུ་ར་བསྟན་འཛིན་ཉི་མའི་བར་རིན་པོ་ཆེའི་ཕྲེང་བ་ལྟ་བུ་མང་དུ་བྱོན་པ་ལས། འདིར་གལ་ཆེ་བ་འགའ་ཞིག་རགས་རིམ་ཙམ་བརྗོད་པའོ། ། 
13. གཞི་ཆེན་༧སྐྱབས་མགོན་དབོན་སྤྲུལ་སྐུ་ཕྲེང་བཞི་པ་སྐྱབས་མགོན་དབོན་སྤྲུལ་ཐུབ་བསྟན་ལུང་རྟོགས་རྒྱ་མཚོ་ནི། ཡབ་དམུ་རིགས་མུ་རུ་ཝང་གི་གདུང་རྒྱུད་སྡེ་གཙོ་མུ་ར་གར་མགོན་དང་། མ་ཡུམ་གྱི་ཡབ་བྱ་ཁྱུང་དཔོན་དང་མ་བརྒྱུད་ཁྲོ་ཁོ་དཔལ་ཤུལ་དཔོན་བརྒྱུད་ཡིན་པ། མཚན་ལ་མཁའ་འགྲོ་མཚོ་ཞེས་གྲགས།  བོད་ཆུ་ཕོ་ཁྱི་ལོ་(1922)་ལོར་མུ་རའི་རི་ཁྲོད་དུ་འཁྲུངས། འདུག་དགེ་རི་ཁྲོད་པའི་དྲུང་དུ་གཙུག་ཕུད་ཕུལ་ཞིང་ནབ་བཟའ་གསོལ། གསར་རྙིང་རིས་མེད་ཀྱི་བླ་སྤྲུལ་མང་པོའི་ལུང་བསྟན་རྩེ་མཐུན་དང་ཁྱད་པར་རྫོགས་སྤྲུལ་ལྔ་བའི་ལུང་བསྟན་དུ། རྨ་ཡུལ་ནོར་འཛིན་ཨིནྡྲ་ནི་ལའི་གཞིར། །ཕ་ནི་རྟ་མགྲིན་སྤྲུལ་བ་གར་གྱི་མིང༌། །མ་ནི་ཕག་མོའི་སྤྲུལ་བ་མཚོ་ཡི་མིང༌། །ཐང་སྟོང་རྒྱལ་པོའི་རྣམ་སྤྲུལ་ཁྱི་ལོ་བ། །ཞེས་དང་། འཇམ་དབྱངས་མཁྱེན་བརྩེ་ཆོས་ཀྱི་བློ་གྲོས་ཀྱིས། རྨ་ཀླུང་དལ་གྱིས་འབབས་པའི་འགྲམ། །ཤར་ཕྱོགས་མི་ཚང་རྒྱས་པའི་ནང༌། །ཕ་ནི་མགོན་ལ་མ་ནི་མཚོ། །རིགས་བཟང་ཁྱེའུ་ཁྱི་ལོར་འཁྲུངས། །བུདྱ་དྷ་ར་བྱང་ཆུབ་སེམས། །མདོ་སྔགས་ཆོས་ཀྱི་བསྟན་སྲོག་འཛིན། །འབྲེལ་ཚད་རྣམ་གྲོལ་ས་ལ་འགོད། །ཅེས་པའི་ལུང་བསྟན་རྣམ་གཉིས་ནང་ཡབ་ཡུམ་གྱི་མཚན་དང༌། འཁྲུངས་ཡུལ། ལོ་རྟགས། བུདྱ་དྷ་ར་ཞེས་པས་ཆུང་དུས་མཚན་ལ་རིག་འཛིན་དགའ་རབ་རྡོ་རྗེའམ་གཅེས་མིང་དུ་རིག་པོ་ཞུ་བའི་མཚན་སྒྲ་བཅས་གསལ་བོ་བསྟན་པ་ལྟར་ཆུང་ངུའི་དུས་ནས་གཞི་ཆེན་དགོན་དུ་གདན་འདྲེན་ཞུས། གཞི་ཆེན་རྒྱལ་སྲས་ཉི་ཟླ་བཟང་པོ་དང་བཻ་རོ་མ་འདས་སྤྲུལ་སྐུ་བློ་བཟང་དྲི་མེད་བསྟན་འཛིན་རྣམ་གཉིས་ནས་ཁྲུས་གསོལ་དང་ན་བཟའ་བརྗེས། ཨོ་རྒྱན་དྲི་མེད་མདོ་སྔགས་ཆོས་ཀྱི་རྒྱལ་མཚན་དཔལ་བཟང་པོ་ཞེས་པའི་མཚན་གྱི་ཅོད་པཎ་ཕུལ་ཏེ་ཁྲི་འདོན་གཟབ་རྒྱས་བྱས། ཀཿཐོག་གཞི་ཆེན་གྱི་མ་དགོན་གསུམ་དང་བུ་དགོན་ཉེར་གཅིག་གི་བསྟན་པའི་རྒྱལ་མཚན་ཕྱག་ཏུ་གཏད། ཨ་ཁུ་རྒྱ་རོང་པ་སྐལ་བཟང་རྒྱ་མཚོ་ཞེས་དབོན་སྤྲུལ་སྐུ་གོང་མའི་ཞལ་སློབ། བླ་མའི་མཚན་ཁོ་ན་ལོ་གསུམ་དུ་བགྲང་པས་དོན་བརྒྱུད་ཀྱི་རྟོགས་པ་འཕོས་ཤིང་དགོངས་པའི་ཀློང་མཛོད་རྡོལ་བ་དེ་ཉིད་ཡོངས་འཛིན་དུ་བསྐོས། སྔ་འགྱུར་བཀའ་གཏེར་ཐུན་མོང་གི་ཕྱག་བཞེས་དང༌། ཐུན་མོང་མ་ཡིན་པ་སྐུ་ཕྲེང་དང་པོ་གཞི་ཆེན་སྐྱབས་མགོན་གྱི་དག་སྣང་མར་གྲགས་པའི་ཀཿཐོག་ལུགས་སྲོལ་གཞན་ལས་འཕགས་ཆོས་དུ་མ་དང་ལྡན་པ་སོགས་མཐོང་བ་བརྒྱུད་པའི་ཕྱག་བཞེས་བཞིན་སྦྱོང་ཚེ་བརྡ་ཙམ་བསྟན་པས་ཐུགས་སུ་ཆུད་དོ། གཞི་ཆེན་ཀུན་བཟང་ཉི་མ་དང་དབོན་པོ་གང་ཤར་རང་གྲོལ། རྒྱལ་སྲས་ཉི་ཟླ། གཞི་ཆེན་མ་འདས། མཁན་ཆེན་ངག་གི་དབང་པོ། དབང་མདའི་གྱང་སྤྲུལ་སོགས་བླ་མར་བསྟེན། སྔ་རྗེས་དུ་མར་སྐྱབས་མགོན་ཆེན་པོ། བདུད་འཇོམས་སྤྲུལ་སྐུ། དིལ་མགོ་མཁྱེན་བརྩེ་སོགས་བླ་མར་བསྟེན། ཤུགས་ཆུང་སྤྲུལ་སྐུ་ཚུལ་ཁྲིམས་བཟང་པོ་ཐུན་མིན་གྱི་བླ་མར་བཀུར།  དབུས་སུ་ཕེབས་ཤིང་དཔལ་ལྡན་འབྲས་དཀར་སྤུང་བའི་ཆོས་སྡེར་བཞུགས། གཞུང་བཀའ་པོད་ལྔ་ལ་གསན་སྦྱང་མཛད། དཔལ་ལྡན་འབྲས་དཀར་སྤུངས་པའི་ཆོས་སྡེའི་ཚོགས་ཆེན་སྤྲུལ་སྐུའི་གོ་གནས་དང༌། སྒོ་མང་གྲྭ་ཚང་སྤྲུལ་སྐུའི་མཚན་ཐོབ་ཀྱང་བཟུང༌སྟེ་དགེ་བཤེས་ལྷ་རམས་པའི་མཚན་རྟགས་བཞེས། ཕ་ཡུལ་དུ་ལན་གཉིས་ཕེབས་པའི་ཐ་མ་བཞུགས་གཏན་ཁེལ། གཞི་ཆེན་འབུམ་བརྩིགས་དགོན་གསར་བཞེངས་མཛད། གཞི་ཆེན་དགོན་མ་ལག་བཅས་པར་ཆོས་དང་ཟང་ཟིང་གིས་བརྩེ་སྐྱོང་གནང་། དགུང་གྲངས་དོན་དྲུག་བཞེས་པ་(1997)་ལོ་མེ་མོ་གླང་གི་ལོའི་བོད་ལུགས་གླང་ཟླའི་དམར་ཕྱོགས་བཟང་པོ་གཉིས་པའི་ཚེས་ལ་རྒྱལ་བ་མྱ་ངན་ལས་འདས་པའི་བཞུགས་སྟངས་ཁྱད་པར་བ་སེངྒེ་ཉལ་སྟབས་མཛད་དེ་ཧིག་གི་སྒྲ་བཅས་གཟུགས་སྐུ་རག་པའི་བཀོད་པ་ཉེ་བར་བསྡུས་ཤིང་ཐུགས་འོད་གསལ་ཆོས་ཀྱི་དབྱིངས་སུ་བསྡུ་བའི་ཚུལ་བསྟན་ཏོ། །གདུང་བཞུ་བའི་དུས་སུ་མཁའ་དབྱིངས་ནས་རོལ་མོའི་སྒྲ་སྙན་ཞིང་འཇེབས་པ་ཉིན་དུ་མར་གྲགས་པ་དང་འོད་ཟེར་དར་ཐག་ལྟ་བུ་ཕྱོགས་དུ་མར་འཕྲོས་པ་ཡུན་རིང་པོར་བསྡད་ཏེ་གདུང་ལས་རིང་བསྲེལ་དང་སྐུ་བརྙན་སོགས་བྱུང་བ་སོགས་ངོ་མཚར་བའི་མཛད་པ་དད་ལྡན་རྣམས་ཀྱི་མིག་ཡིད་ཚིམ་པའི་བདུད་རྩིར་གྱུར།  
སློབ་མ། ༧རྒྱལ་དབང་འབྲུག་ཆེན་སྐུ་ཕྲེང་བཅུ་གཉིས་པ་མཆོག་དང་གཞི་ཆེན་དགོན་པའི་བླ་སྤྲུལ་སྐྱ་སེར་ཡོངས་རྫོགས། འབྲུག་ཐུབ་བསྟན་ཆོས་གླིང་གི་མཁན་ཆེན། གཞི་ཆེན་དགོན་སྡེ་ཁག་གི་བླ་སྤྲུལ། གཞན་ཡང་ས་དགེ་བཀའ་རྙིང་གི་མཁན་སྤྲུལ་དགེ་བའི་བཤེས་གཉེན་གསེར་གྱི་ཕྲེང་བ་ལྟ་བུ་གྲངས་མེད་པ་འཛམ་གླིང་གི་ཕྱོགས་སོ་སོར་ཡོད་དོ། །
གསུང་རྩོམ། གསང་བ་འདུས་པའི་དཀའ་གནས་དོགས་གཅོད་མཇུག་མ་གྲུབ་པ་ཞིག་དང༌། མི་ཕམ་རིན་པོ་ཆེའི་དམ་ཆོས་དོགས་སེལ་སྐོར་ལ་ཞིབ་ཕྲའི་རིགས་པས་བཤད་སྲོལ་ཟེར་བ་ལྡེབས་ཉི་ཤུ་ཙམ་ཞིག གསང་བ་སྙིང་པོའི་མཆན་འགྲེལ་ཐུན་མོང་མ་ཡིན་པ་ཞིག ཡོན་ཏན་མཛོད་མཆན། རྫོགས་ཆེན་ལྟ་བ་དམར་འབྱིན་གྱི་ཞལ་རྒྱུན་ཟེར་བ་ཞིག ཡིག་བསྐུར་ཁ་ཤས། མུ་ར་དགོན་སྡེའི་སྒྲིགས་བཤད་མདོར་བསྡུས། ཟིན་བྲིས་སྣ་ཚོགས་བཞུགས་སོ། ། 
14. ༧སྐྱབས་མཆོག་འདུག་དགེ་རི་ཁྲོད་པ་རིམ་བྱོན། མུ་ར་སེར་སྡེ་བླ་སྤྲུལ་རྣམས་ནི་ཐོབ་ཐང་ཆེ་ཆུང་མིན་པར། སྐུ་བགྲེས་གཞོན་དང་། བསླབ་པའི་རྒན་རིམ། རྡོ་རྗེ་སློབ་དཔོན་ཆེན་མོའི་བསྟན་པའི་ཁུར་ཆེན་སུ་ལ་བབ་པ་དེ་གཙོ་བོར་བྱེད་དེ། མངའ་རིས་པཎ་ཆེན་པདྨ་དབང་རྒྱལ་གྱིས། དོན་བརྒྱུད་ཡེ་ཤེས་ལྡན་པ་གཙོ་བོར་འཛིན། །ཞེས་མདོ་རྒྱུད་ཀྱི་བཀའ་སྲོལ་དང་མཐུན་པར་གོང་དུ་བཀུར་བའི་ལུགས་བཟང་བཞུགས་སོ། །མུ་རའི་སེར་སྡེ་དང་རི་ཁྲོད་གཅིག་ཏུ་སྒྲིལ་ནས་བཟུང་སྟེ། དགོན་པ་དང་རི་ཁྲོད་ཀུན་གྱི་བསྟན་པའི་རྒྱལ་མཚན་འཛིན་པ་པོ་འདུག་དགེ་སྤྲུལ་སྐུ་རིམ་བྱོན་དུ་གྱུར་པ་ཡིན།
སྐུ་ཕྲེང་དང་པོ། ༧སྐྱབས་མཆོག་འདུག་དགེ་རིན་པོ་ཆེ་བློ་བཟང་རབ་རྒྱས་ནི། རབ་བྱུང་བཅུ་བཞི་བའི་སྨད་སྤྱི་ལོ་(1853)་ལོར་ཡབ་འདུག་དམར་འོད་རྒྱམ་དང་། ཡུམ་མ་བཟའ་ཨུ་དྷི་གཉིས་ཀྱི་སྲས་སུ་བྱེ་གཤོང་འདུག་ཚང་དུ་སྐུ་བལྟམས། གྲུབ་ཆེན་བྱམས་པ་ཆོས་འཛིན་སོགས་ཀྱི་རྡོ་རྗེའི་ལུང་གིས་འཇིག་རྟེན་གསུམ་གྱི་མགོན་པོ་འཕགས་མཆོག་ཕྱག་ན་པདྨོའི་སྒྱུ་འཕྲུལ་རོལ་བའི་གར་གྱིས་གདུལ་བྱ་བསྟན་འགྲོའི་གསོས་སུ་ཐུགས་བསྐྱེད་རྣམ་པར་དཀར་བའི་སྟོབས་ལས་འཁྲུངས་པ་སྐྱབས་མཆོག་མི་ཡི་སེང་གེ་བློ་བཟང་རབ་རྒྱས་ཞེས་མཚན་སྙན་གྱི་ང་རོ་དབྱར་རྔའི་སྒྲ་བཞིན་ཕྱོགས་བཅུར་ཁྱབ་པས་སྐྱེས་མཆོག་དམ་པ་དེ་ཉིད་ཀྱི་རྣམ་པར་ཐར་པ་ནི་རྒྱ་མཚོ་ལྟར་བསམ་བརྗོད་ལས་འདས། དད་པའི་གསོས་སུ་ཟུར་ཙམ་བརྗོད་ན། དགུང་གྲངས་བཅོ་བརྒྱད་སྟེང་རིག་སད་ནས་སྲིད་པ་འཁོར་བའི་ཆོས་མཐའ་དག་ལ་སྙིང་པོ་སྤུ་ཙམ་མེད་པ་དང་། མི་རྟག་པ་ཁོ་ནར་གཟིགས་ཏེ་འཁོར་བའི་བྱ་བ་སྤང་ཞིང་ཁྱིམ་ནས་བྱུང་སྟེ་རྔ་སྨད་ཧེ་རི་ཁྲོད་པའི་མདུན་དུ་བྱོན། དབང་ཁྲིད་མན་ངག་གི་རིམ་པ་གསན་སྦྱངས་མཛད་དེ་ཟབ་དོན་གཅོད་ཀྱི་གདམས་པ་ཉམས་སུ་བླང་ནས་གནས་ངེས་མེད་དུ་ཆུ་མིག་སྟོང་ཁར་བྱོན། དགུང་གྲངས་ཉེར་གཅིག་ཐོག་ཀིརྟི་བློ་བཟང་འཕྲིན་ལས་ཀྱི་མདུན་ནས་བསྙེན་རྫོགས་ཀྱི་སྡོམ་པ་བཞེས་ནས་ཐུགས་རྒྱུད་དྲན་ཤེས་བག་ཡོད་ཀྱིས་བསྡམས་ནས་ཉེས་ལྟུང་གི་དྲི་མས་མ་གོས་པའི་བཙུན་པའི་མཆོག་ཏུ་གྱུར། དུས་རྟག་པར་ངེས་འབྱུང་དང་སྐྱོ་ཤེས་མི་རྟག་པས་ཐུགས་རྒྱུད་བསྐུལ་ནས་འདི་སྣང་ལ་ཞེན་པ་སྤངས་ཤིང་། བྱང་ཆུབ་སེམས་ཀྱིས་ཐུགས་རྒྱུད་ལེགས་པར་གཏམས་ནས་གདུལ་བྱ་མཆོག་དམན་ཀུན་ལ་མས་བུ་གཅིག་ལ་བརྩེ་བ་ལྟར་བྱམས་པ་དང་སྙིང་རྗེ་ཆེན་པོའི་ཆོས་སྦྱིན་གྱི་ལས་ལ་ཤིན་ཏུ་མཉེས་པ། འཇིག་རྟེན་ཆོས་བརྒྱད་ཀྱི་འཁྲི་བ་ལས་དབེན་ཞིང་བདུད་བཞིའི་སྙེམས་ཐག་ཆོད་དེ་ཡུམ་དོན་སྤྲོས་བྲལ་གྱི་དགོངས་པ་ཀློང་དུ་གྱུར་ནས་གདོད་མའི་རྒྱལ་ཐབས་བརྙེས། ལམ་ལྷག་པའི་བསླབ་པ་གསུམ་དང་ཕ་རོལ་ཏུ་ཕྱིན་པ་དྲུག་བསྡུ་བའི་དངོས་པོ་བཞི་སོགས་རྒྱལ་སྲས་བྱང་ཆུབ་སེམས་དཔའི་སྤྱོད་པ་རྒྱ་མཚོ་ལྟ་བུ་ལ་ཉིན་མཚན་ཀུན་ཏུ་བརྩོན་ཞིང་གུས་རྟག་གི་བརྩོན་འགྲུས་ཆེན་པོས་སྐུ་ཚེ་གང་ལ་སྐུ་ཆིངས་ཙམ་ཡང་མི་བཀྲོལ་ཞིང་། ཉིན་མོ་གཡེངས་བ་མེད་པར་ཆོས་སྤྱོད་ཁོ་ནས་དུས་འདའ་ཞིང་མཚན་ཡང་ནམ་གྱི་གསུམ་ཆ་ཙམ་ལས་མི་གཟིམ་པར་དགེ་སྦྱོར་དང་སྒྲུབ་པ་ཉམས་ལེན་ཁོ་ནས་སྐུ་ཚེ་ཧྲིལ་པོར་ཉིན་གཅིག་གི་འགྲོ་ཚུལ་ལས་མི་འདའ་ཞིང་། སྐྱབས་གནས་རྣམས་ལ་རང་རང་གི་འདོད་མོས་བཞིན་བྱིན་རླབས་བྱེད་པ་སོགས་རྒྱལ་སྲས་བྱང་ཆུབ་སེམས་དཔའི་སྤྱོད་ཕྱོགས་རྒྱ་མཚོ་ཕྱག་མཚན་དུ་བཞེས་པ་ཡིན་ནོ། །དགུང་གྲངས་སོ་གཉིས་ཐོག་སྤྱི་ལོ་(1885) ་ལོར་མུ་ར་འཇམ་བསྟན་སོགས་ཀྱིས་གྲོགས་བྱས་ནས་རྨ་ཡུལ་དཀར་སྒྲོག་(རྒྱོག)གཉིས་ཀྱི་བར་མཚམས་ལུག་བའི་ལུང་བ་ཞེས་པ་དེ་ས་ཡི་དཔྱད་ལེགས་པ། དགེ་སྦྱོར་དང་ཏིང་ངེ་འཛིན་འཕེལ་བའི་གནས་ཁྱད་པར་ཅན་ཏུ་བྱིན་གྱིས་བརླབས་ནས་རི་ཁྲོད་ཅིག་ཕྱག་འདེབས་མཛད། རི་ཁྲོད་བཏབ་པ་གཟིམ་ཁང་བཞེངས་པ་དང་། རི་ཁྲོད་དབུ་བརྙེས་པ་གནས་དེར་ཆོས་ཀྱི་མཛད་པ་བསྐྱང་བའི་དབུ་བརྩམས་པ་ལ་གོ་དགོས་སོ། ། དེ་དུས་ཁོང་གི་ཐུགས་བསྐྱེད་རྣམ་པར་དཀར་བའི་སྟོབས་དང་། ལས་དང་སྨོན་ལམ་གྱི་དབང་གིས་གདུལ་བྱ་དུས་སུ་སྨིན་ནས། མུ་རའི་སྒར་བ་ཁག་བརྒྱད་སོགས་ཕྱོགས་ཀུན་ནས་བླ་སྤྲུལ་དགེ་བའི་བཤེས་གཉེན་མང་པོ་པདྨའི་ཚལ་ལ་བུང་བ་ལྟར་འདུས། དགེ་བའི་བཤེས་གཉེན་ཆེན་པོ་བྱ་བླ་མ་འཇིགས་མེད་དར་རྒྱས་དང་། བྱ་བླ་མ་སྦྱིན་པ་རྒྱ་མཚོ་སྐུ་མཆེད་རྣམ་གཉིས་བྱོན། ཁོང་གཉིས་མཁས་བཙུན་གཉིས་ལྡན་གྱི་སྐྱེས་བུ་དམ་པ་ཡིན་པས་བཤད་སྒྲུབ་འཁོར་ལོ་གསུམ་གྱི་བྱ་བ་ལ་རྟག་པར་བརྩོན་ཞིང་གྲུབ་མཐའ་རིས་མེད་ཀྱིས་རྒྱལ་བསྟན་རིན་པོ་ཆེ་འཛིན་སྐྱོང་སྤེལ་གསུམ་བྱེད་པ་དང་། བསྟན་པའི་གཞི་མ་དམ་ཆོས་འདུལ་བའི་བསྟན་པ་གཙོ་བོར་བྱས། མཁན་འཇིགས་མེད་དར་རྒྱས་དཔལ་བཟང་པོའི་མདུན་ནས་དགེ་ཚུལ་སློང་བཅུ་ཕྲག་དུ་མ་ཞིག་བསྒྲུབས་ཏེ་བླ་མ་སྦྱིན་པ་རྒྱ་མཚོས་དབྱར་བདག་གི་ཁུར་བཞེས་ནས་དབྱར་གནས་དང་གསོ་སྦྱོང་སོགས་དམ་ཆོས་འདུལ་བའི་གཞི་ལེགས་པར་བཙུགས། སློབ་ཚོགས་རྣམས་ལ་རང་རང་གི་དགོས་མཁོ་དང་བསྟུན་ནས་མདོ་སྔགས་ཀྱི་ཆོས་འཆད་ཉན་སྒོམ་སྒྲུབ་སོགས་ལུང་རྟོགས་ཀྱི་བསྟན་པ་རྒྱས་པར་མཛད། གཞན་འཇིག་རྟེན་གྱི་བྱ་བ་དང་། གྲོང་ཆོག་སོགས་ཀྱི་འདུ་འཛི་གཅིག་ཀྱང་མི་སྒྲུབ་པར་སྐུ་ཚེ་ཧྲིལ་པོར་འཆད་ཉན་མེད་ཚེ་མཚམས་བཅད་རྒྱ་བྱས་ནས་ཚོགས་བསགས་དང་བསྙེན་སྒྲུབ་ཁོ་ནས་དུས་འདའ་བར་བཞུགས། པཎ་ཆེན་དགུ་བ་ཆེན་པོ་སྐྱེ་དགུར་ཕེབས་ཚེ་ཤར་འོད་རི་ཁྲོད་དང་འདུག་དགེ་རི་ཁྲོད་གཉིས་ཀྱི་སྙན་པ་གསན་ཏེ་སྨྱུང་གནས་གསུང་རྟེན་འབུལ་བ་རྒྱ་ཆེར་གནང་། རི་ཁྲོད་གཉིས་ཀྱིས་ཀྱང་ཞབས་བརྟན་དུ་སྨྱུང་གནས་འབུམ་རེ་ཆོས་ཀྱི་མཎྜལ་དུ་ཕུལ། པཎ་ཆེན་མཆོག་གིས་དབེན་ས་སྙན་བརྒྱུད་ཀྱི་ཕྱག་བཞེས་དྲི་མེད་འཛིན་པའི་བསྔགས་པ་དང་། ཤར་འོད་ཚུལ་རྣམ་ཚངས་དང་། འདུག་དགེ་རི་ཁྲོད་པ་གཉིས་ལ་བཀྲ་ཤིས་ལྷུན་པོའི་སྔགས་གྲྭའི་རྡོ་རྗེ་སློབ་དཔོན་དང་མཚུངས་པའི་གདན་ཐོབ་གནང་། སྐུ་གཟན་སེར་པོ་དང་བཀའ་ཤོག་ཀྱང་བསྩལ། སྤྱི་ལོ་(1935)་ལོར་དགུང་གྲངས་༨༣སྐབས་ཁོང་རིན་པོ་ཆེས་ཞལ་ནས། བླ་མ་རྣམ་གཉིས་ཞིང་ལ་བྱོན་ཤུལ་དུ་ཁྱེད་རྣམས་ལ་འདུག་རོགས་ཅུང་ཟད་རེ་དགོས་སྙམས་ནས་ད་བར་ལུས། ད་ནི་ཚ་ཁོ་བླ་མ་སོགས་བཞུགས་རིང་ལ་ཤི་ན་དགའ་གསུངས་ནས་སྐུ་བསྙུང་ཚུལ་བསྟན་ཀྱང་། བསྙེན་གནས་བསྲུང་བ། མཆོད་པ་ཕུལ་བ། ཕྱག་འཚལ་བ། སྐུ་དང་ས་ཙྪ་འདེབས་པ་སོགས་གཅིག་ཀྱང་མི་ལུས་པར་སྔར་ལྟར་བྱེད། གཞི་ཆེན་ཚང་གི་བླ་མ་མགོ་སེར་བཀྲ་ཤིས་རྒྱ་མཚོ་ལ་དངུལ་རྡོ་ཚད་གཅིག་དང་མཛོད་ཐག་དཀར་པོ་གནང་ནས་ད་ནི་རི་ཁྲོད་འདི་ལ་བདག་པོ་མེད་པས་ཁྱེད་བླ་མ་གཞི་ཆེན་ཚང་གིས་རོགས་རམ་མཛོད་ལ་མུ་རའི་སེར་སྡེས་རི་ཁྲོད་འདི་ལ་བདག་པོ་གྱིས་གསུངས་ནས་རྗེ་འདི་བའི་སྐུ་རིང་ལ་མུ་རའི་སེར་སྡེ་དང་རི་ཁྲོད་བསྲེས། །འདི་སྐོར་ཞིག་ལ་ཨ་སྐྱོང་ཁང་གསར་དཔོན་པཎ་ཆེན་སྐུ་མཆེད་ཀྱིས་གསོལ་བ་ནན་གྱིས་བཏབ་པ་ལྟར་ཐུགས་རྗེ་ཆེན་པོ་སྡུག་བསྔལ་རང་གྲོལ་གྱི་དབང་ཆེན་བསྐུར། རྨ་ཆུའི་ཉིན་སྲིབ་གཉིས་ཀ་དབང་ཞུ་པས་གང་། དབང་འདི་སྐུ་ཚེའི་ནང་དུ་ཐོག་མར་གནང་པ་དང་ཐ་མར་ཡང་གྱུར། དྲུག་པ་ཆུ་སྟོད་ཟླ་བའི་ཡར་ཚེས་༤་བཟང་པོར་སྨྱུང་གནས་བསྲུང་ཞིང་ངག་བཅད་ཉིན། ནང་སྔ་མོར་ཞལ་འདོན་གནང་། མཆོད་པ་ཡོངས་རྫོགས་བཤམས། ཕྱག་བརྒྱ་ཙམ་འཚལ་ནས་ཆུ་གཏོར་གསུངས་སྐབས་ནམ་མཁར་འཇའ་འོད་ཀྱིས་གང་། གཟིམ་ཁང་དུ་བྱོན་ཚེ་འཇའ་སྣེ་གཟིམ་ཁང་སྟེང་དུ་ཟུག་ཡོད་པ་ཀུན་ཀྱིས་མཐོང་། གཟིམ་ཁང་སྒོ་སྡོམ་པའི་ཕྱག་བརྡ་མཛད་ནས་གཟུགས་སྐུའི་བཀོད་པ་ཆོས་ཀྱི་དབྱིངས་སུ་བསྡུས་པའི་ཚུལ་བསྟན་ཐུགས་དམ་ཉིན་གསུམ་ལ་བཞུགས་སོ། །དེ་རྗེས་རིམ་བཞིན་ཕྱོགས་ཀྱི་གྲྭ་བ་དང་། སྐྱབས་གནས་པ་ཀུན་སོ་སོའི་རང་ཡུལ་དུ་ཕེབས། ཛ་མགོ་ཚ་སྤྲུལ་ཚང་གིས་དབུ་བྱས་ནས་མུ་རའི་སེར་སྡེ་དང་རི་ཁྲོད་བསྲེས་ནས་རིམ་བཞིན་སྤྱི་དགོན་གྱུར་ཏོ། །
༈ འདུག་དགེ་སྐུ་ཕྲེང་གཉིས་པ། བྱམས་པ་ཆོས་གྲགས། སྤྱི་ལོ་(1936)་ལོར་ཡབ་ཁྱུང་རྒྱལ་དང་ཡུམ་བཀའ་སྒྲོན་གཉིས་ཀྱི་སྲས་སུ་བྱེ་གཤོང་འདུག་ཚང་དུ་སྐུ་བལྟམས། ཡོངས་འཛིན་ཕུར་བུ་ཅོག་བྱམས་པ་དཔོན་སློབ་རིན་པོ་ཆེའི་མདུན་ནས་བུམ་པ་ཐེངས་གསུམ་ལ་དཀྲུགས་ནས་ངོས་འཛིན་གནང་། མཚན་བྱམས་པ་ཆོས་གྲགས་གསོལ། དགུང་གྲངས་བདུན་ལོར་མུ་རའི་རི་ཁྲོད་དུ་ཁྲི་འདོན་མཛད། མཁན་བྱང་ཆུབ་རྒྱལ་མཚན་དང་མུ་ར་བླ་མ་བཟོད་ཀུན་རྣམ་གཉིས་དགེ་རྒན་དུ་བསྐོས། སྙིང་རྗེ་དང་མཁྱེན་རབ་ལྷན་སྐྱེས་སུ་མངའ་བའི་སྐྱེས་བུ་དམ་པའི་ཁྱད་ཆོས་དང་ལྡན་པ་ཡིན་པས་འབྲི་ཀློག་ཚེགས་མེད་དུ་མཁྱེན། དགུང་གྲངས་བཅུ་གཅིག་ཐོག་རབ་ཏུ་བྱུང་ནས་བསླབ་པ་གསུམ་ཉམས་སུ་བླང་། སྐྱེས་བུ་དམ་པ་དུ་མའི་མདུན་ནས་དབང་ལུང་མན་ངག་གི་རིམ་པ་མང་པོ་གསན། དགུང་གྲངས་བཅོ་བརྒྱད་སྟེང་བླ་བྲང་བཀྲ་ཤིས་འཁྱིལ་དུ་གྲྭ་སར་ཕེབས་ནས་དཔེ་གཟིགས་གནང་། དགུང་གྲངས་ཉི་ཤུའི་སྟེང་ཕྱིར་རང་དགོན་དུ་ཕེབས་ནས་ཚེ་དབང་དང་བཀའི་བཀོད་རྒྱ་མི་ཆུང་བར་གནང་ནས་ཕྱིར་ཕེབས། དགུང་གྲངས་ཉེར་གཅིག་ལོར་ཕར་ཕྱིན་ལ་སླེབས་ཚེ་མཁས་པའི་གྲགས་པ་ཐོབ། དགུང་གྲངས་ཉེར་གསུམ་ལོ་སྤྱི་ལོ་(1958)་ལོར་དགོངས་པ་ཆོས་དབྱིངས་སུ་གཤེགས། །
༈ འདུག་དགེ་སྐུ་ཕྲེང་གསུམ་པ། ཨོ་རྒྱན་གསུང་རབ་བཟང་པོ་ནི། སྤྱི་ལོ་(1973)་རབ་བྱུང་བཅུ་དྲུག་པའི་ཆུ་གླང་ལོར་ཡབ་སོག་ནོར་དང་ཡུམ་མུར་བཟའ་འཛོམས་པོའི་སྲས་སུ་སྐུ་འཁྲུངས། ཁོང་སྐུ་ན་ཆུང་ངའི་དུས་ནས་བྱམས་སྙིང་རྗེ་སོགས་དམ་པའི་སྤྱོད་བཟང་ལྷན་སྐྱེས་སུ་མངའ། བྱ་སྤྱོད་གང་ཐད་ནས་བཟང་པོ་ཞིག་ཡིན་པས་ཆུང་མིང་ལའང་བཟང་པོ་ཞེས་གྲགས། ལུང་བསྟན་དུ་སྐུ་འཕྲེང་འདི་ལ་སྐུ་གསུང་ཐུགས་ཀྱི་སྤྲུལ་བ་གསུམ་བྱུང་བ་ལས། འདུག་དགེ་སྐུ་གོང་མས་ད་ལྟའི་སྤྲུལ་སྐུ་ལུང་བསྟན་གནང་པ་ནི། ཡབ་སོག་པོ་ནོར་བུ་སྔ་སོར་ཀིརྟི་དགོན་གྱི་གྲྭ་བ་ཡིན། ཀློག་ལ་མཁས་པས་བྱེ་གཤོང་དཔོན་ཚང་ལ་ཨ་མཆོད་དུ་བཞུགས་སྐབས་ཤིག་ལ། འདུག་དགེ་སྐུ་འཕྲེང་གཉིས་པ་བྱམས་པ་ཆོས་གྲགས་ནས་གསུང་འཕྲིན་བཏང་སྟེ་ཁོང་གི་སྐུ་མདུན་དུ་ཤོག་གསུངས་པ་བཞིན་སོང་ཚེ་ཁྱོད་གྲྭ་སའི་གྲྭ་བ་ཡིན་པས་གྲྭ་སའི་འགྲོ་ལུགས་ལ་རྒྱུས་ཆེ་བས་འདྲི་འདོད་པ་རེ་ཡོད་གསུངས་ནས་བཀའ་མོལ་ཞིབ་རྒྱས་མཛད་རྗེས། ཁོང་གིས་ཕྱག་ཕྲེང་འདི་ཁྱོད་ལ་སྦྱིན། དགོས་པའི་དུས་ཤིག་ཡོད་གསུང་ནས་ཐུགས་དགྱེས་པར་མཛད། ཕྱག་ཕྲེང་ད་ལྟ་ཡང་སྤྲུལ་གསུང་རབ་སྐལ་ལྡན་ཕྱག་ན་ཡོད་པས་སྐུ་གོང་མའི་དུས་ནས་རྟེན་འབྲེལ་བསྒྲིགས་པ་ལྟ་བུར་གྱུར་པ་དང་། ཁམས་གཙང་གཏེར་ཆེན་གར་དབང་འགྲོ་འདུལ་གླིང་པའི་གཏེར་ལུང་དུ། རང་གནས་ཉེ་འདབས་དཀར་པོའི་རི་སུལ་དུ། །ནོར་བུའི་ཅང་ཤེས་བརྒྱན་པའི་རྟེན་འབྱུང་ལས། །ཁྱུ་མཆོག་ལོ་བ་སྙིང་རྗེ་ཤེས་རབ་ལྡན། །ཏཱ་རེའི་ཐུགས་རྗེའི་བསིལ་གྲིབ་ལ་བརྟེན་ནས། །ལྔ་ལྡན་ཨུཏྤལ་གསར་བའི་ལང་ཚོ་དེ། །ངུར་སྨྲིག་རྩི་ཡིས་བརྒྱན་ན་བསྟན་འགྲོར་ཕན། །ཞེས་གསུངས་པའི་འཕགས་པ་སྤྱན་རས་གཟིགས་ཀྱི་བཀའ་ལུང་། དེ་བཞིན་དུ་(2010)་བོད་ཟླ་(09)-ཚེས་(01)་ཉིན་ཀུན་མཁྱེན་སྐུ་ཕྲེང་དྲུག་པ་༧ བློ་བཟང་འཇིགས་མེད་ཐུབ་བསྟན་ཆོས་ཀྱི་ཉི་མ་མཆོག་གིས་འདུག་དགེ་སྐུ་ཕྲེང་གཉིས་པའི་ཡང་སྤྲུལ་དུ་ངོས་འཛིན་མཛད་དེ་ཨོ་རྒྱན་གསུང་རབ་བཟང་པོ་ཞེས་མཚན་གྱི་ཅོད་པན་བསྩལ། དགུང་ལོ་བཅུ་གཅིག་གི་སྟེང་ (1983)་ལོ་མུ་ར་སྤྲུལ་སྐུ་མཆོག་གམ་བསྟན་འཛིན་བཟང་པོས་ཀློག་བསླབ་ཚེ་ཁོང་དམ་པའི་སྐྱེ་སྤྲུལ་ཡིན་པས་དཀའ་ཚེགས་མེད་པར་མཁྱེན། སྔོན་འགྲོ་བསགས་སྦྱང་སོགས་ནས་རིག་འཛིན་བརྒྱུད་པའི་ཕྱག་བཞེས་ས་བཅད་ཕྱག་ལེན་འདོན་ལྟ་དབྱངས་སོགས་དང་ཁམས་གཙང་གཏེར་ཆེན་རིན་པོ་ཆེའི་གཏེར་ཆོས་ཡོངས་ཀྱི་དབང་ལུང་ཁྲིད་སོགས་རྒྱས་པར་གསན། དམ་པ་དུ་མའི་མདུན་ནས་ཐོས་བསམ་ལ་གསན་སྦྱང་མཛད། དགུང་གྲངས་བཅུ་བཞིའི་ཐོག་དབོན་སྤྲུལ་རིན་པོ་ཆེའི་མདུན་ནས་དགེ་ཚུལ་གྱི་སྡོམ་པ་བཞེས་པའི་མཚན་ལ་གསུང་རབ་སྐལ་ལྡན་དུ་གསོལ། ཁོང་གི་སྐུ་མདུན་ནས་སྤྱོད་འཇུག་ཆེན་མོ་སོགས་གསན་སྦྱང་ལེགས་པར་བགྱིས། གཞི་ཆེན་བཻ་རོ་འཇམ་དབྱངས་བསྟན་པའི་རྒྱལ་མཚན་མདུན་ནས་བདུད་ཀློང་གཉིས་ཀྱི་དབང་གསན། དགུང་གྲངས་ཉི་ཤུ་ནས་བླ་བྲང་བཀྲ་ཤིས་འཁྱིལ་དུ་བྱོན་ནས་དགེ་བའི་བཤེས་གཉེན་ཆེན་པོ་ཨ་ཁུ་འཇམ་དབྱངས་ཉི་མ་དང་ཁྲི་བ་དགེ་འདུན་རྒྱ་མཚོ། ཨ་ཁུ་བཀྲ་ཤིས་རྒྱ་མཚོ། ཁྲི་ཆེན་གུང་ཐང་སྐུ་ཕྲེང་དྲུག་པ་བསྟན་པའི་དབང་ཕྱུག་སོགས་ཀྱི་མདུན་ནས་དབང་དང་བཀའ་ཆོས་མང་དུ་གསན་བཞེས་གནང་ནས་ལོ་འགའ་ཤས་ལ་སློབ་གཉེར་བྱས། དགུང་གྲངས་སུམ་ཅུ་(2002)་ནས་བླ་རུང་ཆོས་སྡེ་ཆེན་པོར་ཕེབས་ནས་ ༧ མཁན་ཡིད་བཞིན་ནོར་བུ་འཇིགས་མེད་ཕུན་ཚོགས་འབྱུང་གནས་དང་དགེ་བའི་བཤེས་གཉེན་དུ་མ་གཙུག་ཏུ་བཀུར་ནས་ཐོས་བསམ་སློབ་གཉེར་བྱས་ཤིང་དབང་ལུང་མན་ངག་གི་རིམ་པ་རྒྱ་ཆེར་ཐོབ། ཕྱི་ལོ་(2019/03/22)་ཉིན་ཁྱབ་བདག་རྫོགས་ཆེན་པ་༧ པདྨ་སྐལ་བཟང་གི་མདུན་ནས་རྫོགས་པ་ཆེན་པོ་བླ་མ་ཡང་ཏིག་དང་རྫོགས་ཆེན་སྙན་བརྒྱུད་ཆེན་མོ་གསན་བཞེས་མཛད་སྐབས་ཐུགས་དགྱེས་པ་ཆེན་པོས་རྗེས་སུ་བཟུང་ནས་ཐུགས་སྲས་ཀྱི་ཡ་གྱལ་དུ་གྱུར། ཐུགས་རྒྱུད་དྲན་ཤེས་བག་ཡོད་ཀྱིས་ལེགས་པར་བསྡམས་ནས་ལམ་བསླབ་པ་གསུམ་གྱི་ཡོན་ཏན་གྱིས་ཕྱུག་ཅིང་སྤོང་ཀློག་འཁོར་ལོ་གསུམ་གྱི་བྱ་བ་ལ་རྟག་པར་བརྩོན། སྐྱེས་བུ་དམ་པའི་ངང་ཚུལ་ལས་མི་འདའ་ཞིང་ལུགས་གཉིས་ཀྱི་ཕྱོགས་ལ་སྤྱན་དཀྱུས་ཡངས་པོས་བཞུགས་སོ། །
15. མུ་རའི་མཁན་རབས་རིམ་བྱོན། མུ་རའི་སེར་སྡེ་ཆགས་ནས་ཡུན་རིང་བྱུང་ཡང་རབ་བྱུང་དང་སྔགས་པ་འདྲེས་མ་ཡིན་པས་འདུལ་བ་གཞི་གསུམ་གྱི་ཕྱག་བཞེས་ཚུགས་ཐུབ་མེད། འདུག་དགེ་རི་ཁྲོད་དུ་ཡང་ཐོག་མར་སྒྲུབ་སྡེ་ཡིན་པས་རབ་བྱུང་གི་སྡེ་ཡོད་ཀྱང་དབྱར་གནས་ཕྱག་བཞེས་མ་བྱུང་། རྫོགས་ཆེན་ནས་བྱ་གཏེར་གྱི་སྲས་བླ་མ་རྣམ་གཉིས་དང་། ཚ་བླ་སྐུ་མཆེད་གཉིས་ཕེབས་ཏེ་རབ་བྱུང་རྣམས་ཀྱིས་གསོ་སྦྱོང་ལོ་ཤས་མཛད། དབྱར་གནས་ལ་དགོན་སྡེ་གཞན་དུ་ཕེབས་དགོས་སྟབས། བླ་མ་རྣམས་ཐུགས་དགོངས་རྩེ་གཅིག་ཏུ་གཏད་དེ་མུ་ར་རང་གི་ས་གནས་སུ་དབྱར་གནས་ཚུགས་ཐབས་མཛད། ཐོག་མར་རྟེན་འབྲེལ་གྱིས་ཀུན་གྱིས་བཀུར་བའི་བླ་མ་གཞི་ཆེན་མ་འདས་སྤྲུལ་སྐུར་མཁན་པོར་བཞུགས་པར་གསོལ་བ་བཏབ་པས་ཁོང་ཐུགས་རབ་ཏུ་མཉེས་ཏེ་ཞལ་བཞེས་གནང་། དཔའ་བླའམ་དཔའ་མཚོའི་གྲུབ་ཆེན་དུ་གྲགས་པས་དགོན་སྡེའི་ཆེད་སྤོང་དག་ལན་གསུམ་མཛད་པའི་དང་པོ་མུ་རའི་དབྱར་གནས་ཚུགས་པའི་ཆེད་དུ་སྤོང་དག་མཛད་པ་སྟེ། སྦྲ་ཕུག་ནོར་དང་བཅས་པ། སྒོ་ཟོག་ཁྱི་དང་བཅས་པ་གཙང་འབུལ་བྱས། དགོན་པས་བླ་མ་ཉེ་བར་མཁོ་བའི་ཆས་ཀ་ཅུང་ཟད་ཕྱིར་ཕུལ། གཞན་ཚང་བར་བཞེས་པར། རྟ་བཅུ། དྲེལ་གཉིས། ཁྱི་གཉིས། འབྲི་སུམ་བཅུ། ཟོག་བརྒྱ། ལུག་བརྒྱ་ལྷག དངུལ་ཕོན་ཆེན། གོས་ཆེན་དོ་བོ་ཁ་ཤས་དང་། སྦྲ་གུར་ཆེ་ཆུང་དུ་མ་ཡོད་པར་བཤད། དབྱར་གནས་པ་རྣམས་ལ་འདུ་ཁང་གུར་ཆེན། སྦྲ་ནག་རུང་ཁང་། ཆོས་གོས། རྣམ་སྦྱར། གདིང་བ། གུང་ཚིག་སོགས་ཀྱི་རྟེན་དུ་བསྔོས། ཐེངས་དང་པོའི་དབྱར་གནས་སྐབས་འདིར་མཁན་སློབ་སྦྱིན་པའི་བདག་པོ་བཅས་ཕུན་སུམ་ཚོགས་པ་བྱུང་བས་དབྱར་གནས་ཁ་བསོད་ཅན་གྱི་སྐབས་ཟེར་བའི་གཏམ་དཔེ་བྱུང་། ཕྱིས་སུ་འདུག་དགེ་རི་ཁྲོད་པ་སོགས་གཤེགས་པའི་རྗེས་སུ་རི་ཁྲོད་ཀྱི་དགེ་སློང་རྣམས་ལ་འཚོ་བའི་དཀའ་ངལ་ཅུང་ཟད་བྱུང་ཡང་བསྟན་འགྲོའི་དོན་དུ་སྐུ་སྲོག་གཏོང་ཐུབ་པའི་དགེ་སྦྱོང་ཐུགས་སྟོབས་བླ་ན་མེད་པ་དག་གིས་འབད་པ་ཆེན་པོས་མུ་ར་ལ་དབྱར་གནས་གསོ་སྦྱོང་ཚུགས་ནས་བཟུང་སྟེ་ཆད་མེད་གནང་བའི་ངོ་མཚར་བའི་རྣམ་པར་ཐར་བ་ཤིན་ཏུ་མང་པོ་མངའ་བ་ཡིན་ནོ། །
༡མཁན་རབས་དང་པོ། གཞི་ཆེན་བཻ་རོ་མ་འདས་སྤྲུལ་སྐུ་བློ་བཟང་དྲི་མེད་བསྟན་འཛིན། ཁོང་གིས་གཞི་ཆེན་དགོན་པའི་མཁན་པོ་དང་རྡོ་རྗེ་སློབ་དཔོན་གཅིག་ཆོག་མཛད། ཉག་བླ་བསོད་རྒྱལ་གྱི་ཆོས་བདག་ཡིན། ཁོང་གི་ཐུགས་བསྐྱེད་ལ་བསྟེན་ནས་ཉག་བླ་བསོད་རྒྱལ་དགུང་ལོ་༥༩་བཞེས་པ་ཤིང་སྟག་ལོའི་(1914)དཔྱིད་ཀ་མུ་ར་ལ་གདན་དྲངས། མུ་རའི་མགོན་པོ་དང་ཕུར་བའི་སྒྲུབ་པའི་དབུ་བཞུགས་གནང་། མུ་རའི་ཆེད་དུ་མགོན་པོའི་གསོལ་བསྡུས་དགོངས་གཏེར་བཏོན། ལོ་དེར་བཻ་རོ་མ་འདས་སྐུ་དངོས་ཀྱིས་མཁན་པོ་མཛད་དེ་མུ་ར་དབྱར་གནས་བཙུགས། ལྷུང་བཟེད་དང་གཎྜི། རིལ་བ་སྤྱི་བླུགས་སོགས་འདུལ་བའི་ཉེར་སྤྱད་རིགས་སྤུས་གཙང་ཚད་ལྡན་སྐུ་དངོས་ཀྱིས་ཡོན་གྱིས་བླུས་ཏེ་མུ་ར་དགོན་སྡེར་སྤྱི་འཇོག་གནང་། མུར་བྱེ་(མུ་ར། བྱེ་གཤོང་)གཉིས་དང་གཞི་ཆེན་ཚང་གི་གྲྭ་བ་རྣམས་བསྡོམ་པའི་དབྱར་གནས་ཚུལ་ཤིང་ལེན་མཁན་བརྒྱད་ཅུ་བྱུང་། མུ་རའི་སེར་སྡེ་བརྒྱད་ཅུ་ཟེར་བའི་སྲོལ་བྱུང་།
༢མཁན་རབས་གཉིས་པ། མཁན་ཆེན་འཇིགས་དར། བྱ་གཏེར་གྱི་སྲས་སུ་འཁྲུངས། སྐུ་ཆུང་ངུའི་དུས་ནས་རབ་ཏུ་བྱུང་། མདོ་སྔགས་རིག་གནས་ཀུན་ལ་མཁས། རྫོགས་ཆེན་དགོན་དང་རྡོ་གྲུབ་སྒར་ནས་སློབ་གཉེར་གནང་ཤིང་མཁན་པོར་གྱུར། དགེ་སྦྱོང་བྱ་བྲལ་བའི་ཚུལ་གྱིས་བཞུགས་པ་ཡིན་ནོ། །
༣མཁན་རབས་གསུམ་པ། མཁན་ཆེན་སྦྱིན་པ། བྱ་གཏེར་གྱི་སྲས་སུ་འཁྲུངས། སྐུ་ཆུང་ངུའི་དུས་ནས་རབ་ཏུ་བྱུང་། རྫོགས་ཆེན་དགོན་དང་རྡོ་གྲུབ་སྒར་ནས་སློབ་གཉེར་གནང་ཤིང་མཁན་པོར་གྱུར། མུ་རའི་རི་ཁྲོད་དུ་ཕེབས་ནས་བཟུང་སྐུ་མ་གཤེགས་བར་ཐེག་ཆེན་སྨྱུང་གནས་ལ་བཞུགས། དགེ་སྦྱོང་བྱ་བྲལ་བའི་ཚུལ་གྱིས་བཞུགས་པ་ཡིན་ནོ། །ཁོང་སྐུ་མཆེད་གཉིས་རེས་མོས་བྱས་ཏེ་སྐུ་གཤེགས་བར་མུ་ར་དགོན་པའི་མཁན་པོ་གནང་ངོ་། །
༤མཁན་རབས་བཞི་བ། མཁན་ཆེན་ཀུན་དགའ་ལེགས་བཟང་། ཛ་མགོ་ཚ་སྤྲུལ་སྐུ་ཕྲེང་གཉིས་པ་ཡིན། ཛ་མགོའི་རི་ཁྲོད་དུ་ཀུན་དགའ་རིག་མཆོག་ལས་རབ་ཏུ་བྱུང་། ཛཾ་ཐང་སོགས་སུ་གཞུང་ལུགས་རྒྱ་མཚོར་ཐོས་བསམ་གནང་། མུ་ར་དགོན་པའི་མཁན་པོ་ལོ་ཤས་མཛད། རྣམ་ཐར་གོང་དུ་སོང་། 
༥མཁན་རབས་ལྔ་བ། མཁན་ཆེན་ཐུབ་པ། གཞི་ཆེན་མཚོ་མགོ་ཚང་ཡིན། གཞི་ཆེན་མཁར་དམར་གླིང་གི་མགོན་བླ་དང་། གཞི་ཆེན་རག་བཀྲམ་དགོན་པའི་དབྱར་བདག་སོགས་གནང་། སྐུ་བཙུན་པའི་མཆོག་ཏུ་གྱུར། ལོ་རེ་ཟུང་ལ་མུ་རའི་དབྱར་གནས་ཀྱི་མཁན་པོ་མཛད།
༦མཁན་རབས་དྲུག་པ། མཁན་ཆེན་དགའ་གྲོལ་རིན་པོ་ཆེ། སྐུ་ཆུང་ངའི་དུས་ནས་རབ་ཏུ་བྱུང་། གཞི་ཆེན་དགོན་དང་ཀཿཐོག་དགོན་ནས་སློབ་སྦྱོང་གནང་། ཨ་ཛཾ་འབྲུག་པའི་ཐུགས་ཟིན་གྱི་སློབ་མར་གྱུར། སྐུ་ཚེ་དེ་ཉིད་ལ་བཞོན་པ་དང་ཤ་སྤང་། དཀོར་ཟས་དགེ་འདུན་ལ་བསྔོ་བ་ལས་བདག་གིར་མི་མཛད། མུ་ར་དགོན་གྱི་སྤྲུལ་སྐུ་རྣམས་ཀྱི་ཡོངས་འཛིན་དང་དབྱར་གནས་མཁན་པོ་མཛད། 
༧མཁན་རབས་བདུན་པ། མཁན་ཆེན་བྱང་ཆུབ་རྒྱལ་མཚན། སྐུ་ཆུང་ངུའི་དུས་ནས་རབ་ཏུ་བྱུང་། སྐུ་ཚེ་དེ་ཉིད་དུ་སྒྲུབ་པ་ཉམས་ལེན་གནང་། མུ་ར་དགོན་པའི་མཁན་པོ་ཡུན་རིང་མཛད།
༨མཁན་རབས་བརྒྱད་པ། མཁན་ཆེན་དཀོན་མཆོག་ཚུལ་ཁྲིམས། སྐུ་ཆུང་ངུའི་དུས་ནས་རབ་ཏུ་བྱུང་། རྭ་རྒྱ་དགོན་དུ་ཚོགས་ཞུགས་གནང་། ཤར་འོད་ཚུལ་རྣམ་ལས་བསྙེན་རྫོགས་ཞུས། མུ་ར་དགོན་པའི་མཁན་པོ་རྣམས་དངོས་ཕེབས་ཐུབ་མིན་སྐབས་སུ་མཁན་ཚབ་དང་། ལས་ཐོག་མཁན་པོ་ཡང་ཡུན་རིང་གནང་། རྗེས་སུ་དུས་འགྱུར་སྐབས་དབྱར་གནས་དང་གསོ་སྦྱོང་ཆད་མེད་མཛད་པའང་ཁོང་གི་སྐུ་དྲིན་ཉག་གཅིག་ཡིན།
༩མཁན་རབས་དགུ་པ། མཁན་ཆེན་ཀུན་དགའ་ཆོས་འཕེལ། མཁས་བཙུན་བཟང་གསུམ་འཛོམས་པའི་སྐྱེས་བུ་དམ་པ་ཞིག་ཡིན། མཁན་དཀོན་མཆོག་ཚུལ་ཁྲིམས་ཁོང་རྣམ་གཉིས་མཁན་རེས་མོས་བྱས་ཏེ་ཡུན་རིང་བཞུགས་སུ་གསོལ། །
༡༠མཁན་རབས་བཅུ་བ། མཁན་ཆེན་བསྟན་འཛིན་བཟང་པོ། ཡོངས་གྲགས་སུ་སྤྲུལ་སྐུ་སྐུ་མཆོག་ཟེར། ལོ་བཅུ་གྲངས་ལ་མཁན་པོ་གནང་། གཞོན་པ་རྣམས་ལ་འདུལ་བའི་སླབ་བྱ་གནང་། སྡེ་དགོན་སྤྱི་ལ་བཀའ་དྲིན་བླ་ན་མཐོ། རྣམ་ཐར་འོག་ནས་འབྱུང་།
༡༡མཁན་རབས་བཅུ་གཅིག་པ། མཁན་ཆེན་བསམ་པ་ལྷུན་གྲུབ། མཚན་གཞན་ཐུབ་བསྟན་འཕྲིན་ལས་རྒྱ་མཚོ་ཟེར། ཆུང་ངུའི་དུས་ནས་རབ་ཏུ་བྱུང་། གཞི་ཆེན་རཀ་བཀྲམ་བྱམས་པ་གླིང་དུ་ཕེབས་གཞི་ཆེན་མ་འདས་རིན་པོ་ཆེ་རྩ་བའི་བླ་མར་བཀུར། རྡོ་རྗེ་སློབ་དཔོན་དུ་མངའ་གསོལ། བསྟན་པ་ཡང་དར་སྐབས་སུ་མཁན་པོ་ལོ་བཅུ་ཕྲག་མཛད། །
༡༢མཁན་རབས་བཅུ་གཉིས་པ། མཁན་ཆེན་བསྟན་པ་རབ་རྒྱས། མུ་ར་དགོན་ནས་མཁན་པོར་མངའ་གསོལ། དགོན་པའི་རྒྱལ་ཚབས་ཡང་ཡིན་ནོ། །
༡༣མཁན་རབས་བཅུ་གསུམ་པ། མཁན་ཆེན་ཐུབ་བསྟན་རྒྱ་མཚོ། མུ་ར་དགོན་ནས་མཁན་པོར་མངའ་གསོལ། དམ་པའི་སྐྱེས་བུ་རྣམས་ལ་ཁམས་གཙང་རིན་པོ་ཆེའི་གཏེར་ཆོས་ཀྱིས་ལུང་རྒྱུན་སྤེལ། མཁན་ཆེན་ཕྱི་མ་ཁོང་རྣམ་གཉིས་རེས་མོས་ཀྱིས་ཡུན་རིང་བར་མཁན་པོ་གནང་ངོ་།།
༡༤མཁན་རབས་བཅུ་བཞི་པ། མཁན་ཆེན་ཀུན་གསལ་ལམ་ཐུབ་བསྟན་དཔལ་ལྡན་བཟང་པོ།     བླ་རུང་ནས་མཁན་ཐོབ་བཞེས། བཤད་གྲྭའིའ་མཁན་པོ་ཐོག་མ་དང་། ད་ལྟའི་ཚོགས་ཆེན་ལས་ཐོག་མཁན་པོ་ཡིན་ནོ། ། གནང་བའི་མཁན་པོ་རིམ་བྱོན་ལོ་རྒྱུས་སྔོན་གྱི་བྲིས་པ་དག་ལ་ཆད་པ་བྱུང་བ་(2014)་ལོར་མཁན་ཆེན་བསམ་པ་ལྷུན་གྲུབ་དང་མཁན་སྤྲུལ་བསྟན་འཛིན་བཟང་པོ་རྣམ་གཉིས་ཀྱིས་ཞིབ་དཔྱད་བྱས་ཏེ་ཤིན་ཏུ་དག་པར་བཀོད་པ་ཡིན་ནོ། །
16. མུ་ར་དགོན་པའི་སྔོན་བྱོན་མཁས་གྲུབ། གོང་འོག་ཀུན་ཏུ་བསྟན་པའི་མུ་རའི་ས་ཕྱོགས་སུ་བྱོན་པའི་མཁས་གྲུབ་རྣམས་དང་། ༡༽མུ་ར་ཆོས་མཛད་ཐོགས་མེད། ༢༽མུ་ར་ཆོས་མཛད་སྐལ་བཟང་བཀྲ་ཤིས། ༣༽འདུག་དགེ་རི་ཁྲོད་པའི་སྐབས་ཀྱི་སྒར་བ་ཁག་བརྒྱད་ནི། ༡འདུག་དགེ་ཚང། ༢བྱ་བླ་ཚང། ༣ཚ་བླ་ཚང། ༤དཔའ་བླ་ཚང་། ༥རྫུ་བླ་ཚང་། ༦ཐུ་ཐུ་ཚང་། ༧མུ་ར་བླ་མ་ཚང་། ༨མུ་ར་སྔགས་པ་ཚང་ངོ་། །བྱང་སེམས་བརྒྱད་བརྩི་སྐབས། གཞི་ཆེན་མ་འདས་ཚང་གིས་མུ་ར་བསོད་ལི་ཀུན་ཏུ་བཟང་པོའི་སྤྲུལ་བ་ཡིན་གསུངས་སོ། །༤༽གྲུབ་ཆེན་ཀུར་ནག་གཉིས། གྲུབ་ཐོབ་ཀུ་ཀུ་རུ་པའི་སྤྲུལ་བ་མུ་ར་སྔགས་རྒན་དང་། གྲུབ་ཆེན་ནག་པོ་པའི་སྤྲུལ་བ་ཀཿཐོག་རིག་འཛིན་ཆེན་པོ་འཇིགས་མེད་རབ་བརྟན་ནོ།། ༥༽གཞི་ཆེན་སྐྱབས་མགོན་དབོན་སྤྲུལ། ༦༽ རྒྱ་ཅུན་གར་མཁན་པོ་མཁན་སྤྲུལ་སྐལ་བཟང་རྣམ་རྒྱལ། ༧༽མུ་ར་ཤ་སྤྲུལ་ལམ་ཡེ་ཤེས་སྤྲུལ་སྐུ་བློ་བཟང་དཀོན་མཆོག། ༨༽ མུ་ར་སྤྲུལ་སྐུ་བསྟན་པ་རྒྱ་མཚོ། ༩༽ རོང་ཐའི་ལྷ་རམས་སྤྲུལ་སྐུ། ༡༠༽མུ་ར་སྣ་ཐུབ་བསྟན་སོགས་བྱོན་པ་ཡིན་ནོ། །
༈ བསྟན་པ་ཡང་དར་སྐབས་འདིར་བསྟན་ལ་ཕྱག་རྗེས་ཆེ་བ་བཞི་ནི། མུ་ར་བླ་མ་བསོད་ལི། རྟ་ལོ་(1906)་ནས་(1982)་བར་དགུང་ལོ་༧༧་བཞུགས། མཚན་དངོས་བསོད་ནམས་རྒྱལ་མཚན་ཞུ། གཞི་སྤྲུལ་མ་འདས་རིན་པོ་ཆེའི་ཐུགས་ཟིན་གྱི་སྐྱེས་བུ་ཆེན་པོ་ཡིན། ལམ་བསླབ་གསུམ་ཉམས་སུ་བླང་། ཉེས་སྤྱོད་ཀྱིས་མ་གོས་པའི་བཙུན་པ། རིམ་གཉིས་ཀྱི་ཉམས་ལེན་ལྡན་པའི་གྲུབ་ཐོབ། ལུགས་གཉིས་ལ་མཁྱེན་དཔྱོད་ལྷ་ལམ་ལྟར་ཡངས་པའི་མཁས་དབང་ཞིག་ཡིན། རྒྱུན་དུ་སྒྲུབ་པ་ཉམས་ལེན་གཙོར་འདོན་མཛད་ཅིང་བསྙེན་གནས་རྒྱུན་དུ་བསྲུང་བ་སོགས་ཆོས་སྤྱོད་ཀྱིས་དུས་འདའ་ཞིང་། རུ་དགོན་གཉིས་ཀྱི་དབུ་འདྲེན་བརྩེ་གཟིགས་མཁན་གཅིག་པུ་ཡིན་པས་བཀའ་དྲིན་བརྗོད་ལས་འདས་སོ། །
༈ ཚ་སྤྲུལ་དགེ་ལེགས་ནི། སྤྱི་ལོ་(1941)་རབ་བྱུང་བཅུ་དྲུག་པའི་ལྕགས་སྦྲུལ་ལོར་ཡབ་སྔགས་པའི་ཡོན་ཏན་རྒྱ་མཚོ་དང་མ་མུ་ར་བཟའ་ཀླུ་སྐྱིད་གཉིས་ཀྱི་སྲས་སུ་འཁྲུངས། སྦྱང་བ་མ་འདས་དང་གཞི་ཆེན་མ་འདས་བློ་བཟང་དྲི་མེད་བསྟན་འཛིན་རྣམ་གཉིས་ཀྱིས་ངོས་འཛིན་མཛད་ནས། མཚན་བཤད་གྲུབ་དགེ་ལེགས་རབ་གསལ་དཔལ་བཟང་པོ་གསོལ། རང་དགོན་དུ་ཁྲི་འདོན་གཟབ་རྒྱས་བྱས། དགུང་གྲངས་བརྒྱད་ལོན་ཚེ་ཨ་ལག་དགོན་རིན་པོ་ཆེ་ལས་རབ་ཏུ་བྱུང་། མཁན་པོ་དགའ་གྲོལ་རིན་པོ་ཆེ་དང་བླ་མ་རིན་པོ་ཆེ་མཁྱེན་རབ་འོད་ཟེར་སོགས་མཉེས་པ་གསུམ་གྱིས་བསྟེན་ནས་ཐོག་མར་གླིང་སྤྲུལ་སྐྱབས་འགྲོ་སོགས་སྔོན་འགྲོའི་ཆོས་ཀྱི་དབུ་བཙུགས་ཏེ་འབུམ་ལྔ་བསགས་སྦྱངས་ཚད་ལྡན་བགྱིས།  སྤྱོད་འཇུག་ཆེན་མོའི་གཞུང་བཤད་གསན་བསམ་དང་འབྲེལ་རྩ་འགྲེལ་ཡོངས་རྫོགས་ཐུགས་འཛིན་གནང་ཞིང་བྱང་ཆུབ་སེམས་དཔའི་སྤྱོད་ཕྱོགས་མཐའ་ཡས་པ་སློབ་པར་མཛད། གཞི་སྤྲུལ་ཀུན་བཟང་ཉི་མ་ལས་བདུད་ཀློང་བྱང་གཏེར་གསུམ་གྱི་དབང་ལུང་རྫོགས་པར་གསན་ཅིང་རྩ་གསུམ་བསྙེན་སྒྲུབ་དང་འབྲེལ་བའི་བསྐྱེད་རྫོགས་ཉམས་བཞེས་གནང་། གཞན་སྐྱེས་ཆེན་དམ་པའི་མདུན་ནས་དབང་ཁྲིད་གདམས་ངག་གི་རིམ་པ་མང་དུ་ཞུས་ཤིང་ལམ་ལྷག་པའི་བསླབ་པ་གསུམ་གྱིས་ཐུགས་རྒྱུད་ལེགས་པར་གཏམ་པས་མིང་དོན་མཚུངས་པའི་བསྟན་འཛིན་གྱི་སྐྱེས་བུའི་མཛད་པ་གསལ། དགོན་སྡེའི་འདུ་ཁང་དུ་སྨན་འདམ་ལས་གྲུབ་པའི་སྒྲོལ་མའི་སྐུ་ཁྲ་རྒྱབ་ཡོལ་དང་བཅས་པ་སྟོང་དང་ལྔ་བརྒྱ་ཟངས་གསེར་གྱི་སྟོང་སྐུ་སྐྱེས་རབས་དགུ་ཐང་དང་མཆོད་རྫས་མང་པོ་བཞེངས་པས་མཚོན་འགྲོ་བའི་བསོད་ནམས་ཀྱི་གསོས་སུ་རྒྱལ་བའི་སྐུ་གསུང་ཐུགས་རྟེན་བྱིན་རླབས་ཀྱི་གཟི་འོད་མཆོག་ཏུ་འབར་བ་སྣ་ཚོགས་གསལ་བར་བྱས་པའོ། ལྷག་པར་མུ་རའི་རུ་དགོན་གཉིས་ལ་ཐུགས་ཁུར་ཆེ་བཞེས་ཀྱིས་རི་རྒྱ་ཀླུང་རྒྱ་སྡོམ་པ་སོགས་འཁོར་ཡུག་སྲུང་སྐྱོབ་ཀྱི་བྱ་བ། ཚེ་ཐར་ཆོས་སྦྱིན་བྱེད་པ་སོགས་ཡང་དག་དགེ་བསྐུལ་གྱི་མཛད་པ། དུ་ཆང་རྐུ་ཇག་གཅོད་པ་སོགས་ལས་ངན་སྡིག་སྤང་གི་མཛད་པ། ཁ་མཆུ་འཁྲུགས་རྩོད་བཟླུམ་པ་སོགས་སྤྱི་ཚོགས་བདེ་འཇག་གི་བྱ་བ་སོགས་ལྷོད་པ་མེད་པར་རྟག་ཏུ་འབད་སྒྲུབ་མཛད། དེ་ལྟར་བསྟན་འགྲོའི་དོན་རྒྱ་ཆེན་པོ་མཛད་ནས་དགུང་གྲངས་༥༩་སྤྱི་ལོ་(1999) ་ས་ཡོས་ལོར་དཔལ་ལྡན་བཀྲ་ཤིས་འཁྱིལ་དུ་ཕེབས་ཏེ་དགོངས་པ་ཆོས་དབྱིངས་སུ་བསྡུས་སོ། །  
༈ མུ་ར་སྤྲུལ་སྐུ་མཆོག་གམ་བསྟན་འཛིན་བཟང་པོ་ནི། ཡབ་མུ་རའི་གདུང་རིགས་བསོད་འཕན་གྱི་བུ་ཕུན་རྣམ་མམ་ཁ་སྐད་དུ་ཧུན་ནེ་ཟེར་བ་དང་ཡུམ་འཇུ་བཟའ་དུང་པོ་གཉིས་ཀྱི་སྲས་སུ་(1940)་ལྕགས་འབྲུག་ལོར་འཁྲུངས། དགུང་ལོ་བཅུ་དྲུག་ལ་བབ་ཚེ་གཞི་སྤྲུལ་ཀུན་བཟང་ཉི་མས་བདུད་ཀློང་བྱང་གསུམ་གྱིས་དབང་ལུང་སྐབས། བུ་འདི་བྱ་བླ་མ་འཇིགས་དར་ཀྱི་སྐྱེ་བ་ཡིན་ནམ། གང་ལྟར་ནམ་ཞིག་དགོན་གནས་འདི་ལ་ཕན་ཐོག་རེ་འབྱུང་། ཞེས་གསུངས་པ་ལྟར་སྡོམ་པ་གསུམ་གྱིས་ཐུགས་རྒྱུད་ཕྱུག རང་ལུགས་ཀཿཐོག་གཞི་ཆེན་པའི་ཆོ་ག་ཆོས་སྤྱོད་གདངས་དབྱངས་རོལ་མོ་སོགས་ཀྱི་སྲོག་མཐུད། དངོས་རྫས་ཡོད་ཚད་བསྟན་དགོན་གྱི་ཆེད་དུ་བཏང་།  བླ་མ་དགའ་གྲོལ་ཚང་། ཁམས་གཙང་གཏེར་སྟོན། གཞི་ཆེན་དབོན་སྤྲུལ་སོགས་ཀྱིས་ཐུགས་དགྱེས་པ་ཆེན་པོའི་རྗེས་སུ་བཟུང་། གསུང་ཟག་པ་མེད་པའི་ཡེ་ཤེས་ཀྱི་བདུད་རྩི་ཕངས་མེད་དུ་གནང་། དབང་ལུང་མན་ངག་གི་རིམ་པ་རྒྱ་ཆེན་པོ་ཐོབ། བརྒྱུད་པ་གསེར་གྱི་ཉག་ཐག་ལ་དམ་སེལ་གྱིས་གཡའ་ཡིས་མ་གོས་པར་སྙན་བརྒྱུད་ཆུ་བོ་གཅིག་འདྲེས་སུ་འཛིན་པའི་སྐྱེས་བུ་མཆོག་ཏུ་གྲུབ། མུ་ར་རུ་དགོན་གཉིས་ཀྱི་བསྟན་སྲིད་སྙིམ་པའི་མཐིལ་དུ་བཟུང་། མུ་ར་སྐྱ་སེར་གཉིས་དབང་ལུང་མན་ངག་གིས་བསྐྱངས། ཕྱོགས་གཞན་དང་མུ་ར་སྡེ་བ་སོགས་ཀྱི་ཁ་མཆུ་བཟླུམས། ཉེ་འཁོར་ཀུན་གྱི་རི་རྒྱ་དང་ཀླུང་རྒྱ་བསྡམས།  དཀའ་བ་བརྒྱ་ཕྲག་གི་སྒོ་ནས་མུ་རའི་བླ་མ་སྔོན་གཤེགས་རྣམས་ཀྱི་ཡང་སྤྲུལ་ཁྲི་ལ་བཀོད་པ་སོགས་རྣམ་པར་ཐར་བ་རྒྱས་པ་གཞན་དུ་ཤེས་པར་བྱའོ།།
༈ འཇུ་སྤྲུལ་ཐུབ་བསྟན་སྙན་གྲགས་ནི། (1950)་ལྕགས་སྟག་ལོར་འཁྲུངས། གཞི་སྤྲུལ་ཀུན་བཟང་ཉི་མས་བྱ་བླ་མ་སྦྱིན་པ་རྒྱ་མཚོའི་སྐྱེ་སྲིད་དུ་ངོས་འཛིན་མཛད། ཀུན་བཟང་འོད་གསལ་བསྟན་པའི་ཉི་མ་ཞེས་མཚན་གྱི་ཅོད་པན་གསོལ། བླ་མ་དགའ་གྲོལ་ཚང་། ཁམས་གཙང་གཏེར་སྟོན། གཞི་ཆེན་དབོན་སྤྲུལ། དོམ་ཚ་གཏེར་སྟོན་སོགས་བླ་མ་དུ་མའི་མདུན་ནས་དབང་ལུང་མན་ངག་གི་རིམ་པ་གསན་སྦྱང་མཛད། སྔགས་རྡོ་རྗེ་ཐེག་པའི་རིམ་གཉིས་ཀྱི་རྣལ་འབྱོར་ཆེན་པོ་གདུལ་བྱ་སེམས་ཅན་རྣམས་ལ་འདོད་མོས་ཀྱིས་བྱིན་རླབས་མཛད། ལྷག་བསམ་དག་པས་རུ་དགོན་སྤྱི་དོན་བསྒྲུབས། ཁམས་གཙང་གཏེར་སྟོན་དང་དཔལ་ཡུལ་ཀརྨ་ཆགས་མེད་ཀྱི་ཆོས་བདག་ཏུ་གྱུར། རྫོང་སྲིད་གྲོས་ཀྱི་ཚོགས་མི་དང་། མུ་ར་དགོན་པའི་དོ་དམ་པ་ཡུན་རིང་བྱས། ལུང་བསྟན་ལྟར་རྟེན་དཀར་ཆས་སུ་བསྒྱུར་བ་ནས་བཟུང་གཏེར་ཆོས་ཡང་ཅི་རིགས་པ་ཕབ། གཏད་མནན་འཕང་བསྲེག་སོགས་མངོན་སྤྱོད་ཀྱི་ལས་ལ་བྱང་ཆུབ། གཤིན་པོའི་འཕོ་འདེབས། གསོན་པོའི་ཞབས་རིམ་སོགས་སྤྱི་ཚོགས་ལ་སྨན་པའི་བྱ་བ་བདག་གིར་བཞེས་པའོ།། གཞན་ཡང་སྒར་བ་ཁག་བརྒྱད་ཀྱི་ཡང་སྤྲུལ་རྣམས་ཀྱང་བསྟན་འགྲོའི་དོན་ཆེན་སྒྲུབ་པའི་ཆེད་དུ་ཞབས་པད་བསྐལ་བའི་བར་ཏུ་བརྟན་པར་བཞུགས་སུ་གསོལ་ལོ། ། 
17. མུ་རའི་སྔགས་རབས་རིམ་བྱོན། མུ་ར་ལ་ཁྱིམ་ན་གནས་ཀྱང་རིམ་གཉིས་ཀྱི་རྣལ་འབྱོར་ལ་མངའ་དབང་འབྱོར་བའི་སྔགས་པ་མང་དུ་བྱོན་པ་ལས། མཚོན་ཙམ་སྨྲས་ན། མུ་ར་ནོ་ནོ་རྡོ་རྗེ་གྲགས་ལྡན་ནམ་སྣ་ནག་ཅེས་ཇག་ལྷ་མགོན་པོ་སྣ་ནག་གི་སྤྲུལ་བ། མུ་ར་རྡོ་རྗེ་བློ་འཆང་གི་རྣམ་ཐར་དུ་གསལ་བའི་མུ་ར་སྔགས་འཆང་ཆེན་མོ་ཁེན་ཐར་འབུམ་དང་། རྡོ་གྲུབ་རྒན་གྱི་རྣམ་ཐར་དུ་གསལ་བའི་མུ་ར་སྣ་ནག་གི་བུ་ཀླུ་རྒྱལ་འབུམ་དང་། ཀུན་མཁྱེན་སྐུ་ཕྲེང་བཞི་བའི་རྣམ་ཐར་དུ་གསལ་བའི་མུ་རའི་བན་རྒན་བསྟན་རྒྱས། མུ་ར་དགེ་རྒན་ཞེས་གཟའ་བདུད་རཱ་ཧུ་ལ་བྲན་ལྟར་རྒྱུ་བ་ཞིག་དང་། མུ་ར་བླ་མ་ཨོ་རྒྱན་མཐུ་སྟོབས་ཞེས་གཞི་ཆེན་བླ་སྤྲུལ་ཡོངས་ཀྱི་བླ་མར་གྱུར་པ་དང་།  མུ་ར་གུ་རུ་ཞེས་དཔལ་མགོན་པོ་ནག་པོ་འགྲུབ་ཅིང་ཐ་འོག་ཆོས་རྒྱལ་ཆེན་མོ་གྲོགས་ལྟར་འཁོར་བ། མུ་ར་ཨུར་མགོན་ཞེས་མགོན་པོའི་བསྙེན་པ་དུང་ཕྱུར་ལྗགས་ཐོག་ནས་གསུངས་པས་བསྙེན་སྒྲུབ་ཚད་དུ་འཁྱོལ་བ། མུ་ར་བསོད་འཕན་ཞེས་དཔལ་མགོན་ཚོགས་ཀྱི་བདག་པོ་དངོས་སུ་གྲུབ་པ། མུ་ར་དྷི་ར་ཆོས་དཔལ་རྡོ་རྗེ་ཞེས་མ་ཎི་དུང་ཕྱུར་མང་པོ་བཏོན་ཞིང་འཕགས་མཆོག་སྤྱན་རས་གཟིགས་ཀྱིས་ཞལ་གཟིགས་པ། མུ་ར་གཉུག་མ་འོད་གསལ་ཞེས་རྫོགས་པ་ཆེན་པོའི་དགོངས་པ་ཀློང་དུ་གྱུར་བ།  མུ་ར་བླ་མ་ཨུར་ཆོས་ཞེས་གཟའ་བདུད་རཱ་ཧུ་ལ་མི་བཞིན་འགྲོགས་པ། མུ་ར་སྔགས་རྒན་བསོད་ནམས་ཆོས་འཕེལ་ཞེས་དངོས་མེད་དངོས་པོར་བསྒྱུར་ནུས་པས་རྣམ་བཞིའི་འཕྲིན་ལས་ལ་རང་དབང་འབྱོར་བའི་མཐུ་སྟོབས་ནུས་པའི་བདག་ཉིད་ཆེན་པོ་རྩལ་ལྡན་ཁྱུང་ཆེན་ཁྱུ་ཚོགས་མཁའ་ལ་ལྡིང་བ་ལྟ་བུ་བར་མ་ཆད་པར་བྱོན་པ་ཡིན་ནོ། །
18. མུ་རའི་ཡུལ་གྱི་བུད་མེད་གྲགས་ཅན། བེ་རུ་སྲས་མོ། བེ་རུ་རྒྱལ་པོའི་མངའ་འབངས་ལབ་སྟོན་ནམ་མཁའ་རིན་ཆེན་གྱི་གདུང་བརྒྱུད་དུ་འཁྲུངས་པས་བེ་རུ་སྲས་མོར་གྲགས། སྐུ་ཚེ་སྟོད་དུ་སོག་པོའི་རྒྱལ་པོའི་བཙུན་མོ་བྱས། སྲས་མུ་ར་ནོ་ནོ་སོགས་འཁྲུངས། བསྭོ་ཐོག་རྒྱལ་བའི་དབེན་གནས་ཀྱི་བདག་པོ་མཛད། སྐུ་ཚེའི་སྨད་དུ་སྒྲུབ་པ་ཁོ་ན་མཛད་དེ་གྲུབ་པའི་གོ་འཕང་མཐོན་པོར་བསྙེགས། གཞན་ཡང་། མུ་ར་ཇོ་མོ་ཚེ་གཟུངས་སྐྱིད་དང། ཇུན་གར་མཁན་སྤྲུལ་གྱི་མ་ཡུམ་གདུགས་ཟ་ཞེས་ལོ། གཞི་ཆེན་དབོན་སྤྲུལ་རིན་པོ་ཆེའི་མ་ཡུམ་ཕྱོགས་སྐྱོང་བཟའ་མཁའ་འགྲོ་མཚོ་སོགས་ཞིང་སྔགས་ལྷན་སྐྱེས་ཀྱི་མཁའ་འགྲོ་མང་པོའི་འཕྲིན་ལས་ཀྱང་མུ་རའི་ཡུལ་དུ་སྤྲོས་པ་ཡིན་ནོ། །
19. མུ་ར་དགོན་པའི་ད་ལྟའི་ཤེས་ཡོན་པ། ༡༽ དགེ་བཤེས་ལྷ་རམས་པ་འདུག་དགེ་བསྟན་འཛིན་ཉི་མ། སྤྱི་ལོ་(1967)་རབ་བྱུང་བཅུ་བདུན་པའི་མེ་ཕོ་ལུག་གི་ལོའི་དགུན་ཟླ་ར་བའི་ཡར་ངོའི་ཚེས་༡༠་ལ་ཡབ་མུ་ར་ནོར་བསམ་དང་ཡུམ་སོག་བཟའ་རི་ཁྲོད་སྐྱིད་གཉིས་ཀྱི་སྲས་སུ་སྐུ་བལྟམས། ཁོང་སྐུ་ན་ཆུང་དུས་ནས་ཁུ་བོ་ཨ་ཁུ་ཁུ་ལོའམ་བླ་མ་འཇམ་དབྱངས་བསོད་ནམས་རྒྱལ་མཚན་དང་། ཁུ་བོ་མཁན་པོ་བསམ་པ་ལྷུན་གྲུབ་རྣམ་གཉིས་ཀྱི་མདུན་ནས་ཀློག་བསླབས་ཤིང་། སྔོན་འགྲོ་ཆོས་བཅུ་ནས་གསན་སྦྱང་མཛད།  ཁམས་གཙང་གཏེར་ཆེན་གར་དབང་འགྲོ་འདུལ་གླིང་པའི་གཏེར་ལུང་དུ། རང་གནས་དབེན་ཚལ་བསམ་གཏན་ཆོས་གླིང་དུ། །འཕགས་པའི་ཐུགས་རྗེ་ཀུན་ཁྱབ་བསིལ་ཟེར་ལས། །མ་ཎིའི་ཐབས་དང་གནས་མིང་ཤེས་རབ་མིང་། །འཕགས་པའི་བྱིན་རླབས་ཐུགས་སྤྲུལ་ནིརྨ་ཀཱ། །བསྟན་པའི་གསལ་བྱེད་སུརྱའི་མིང་འཛིན་པའི། །ཚུལ་ཁྲིམས་མེ་ཏོག་རྣམ་མཛེས་བཀྲ་ལེགས་ཤིང་། །ཤེས་རབ་གསུམ་གྱི་ལང་ཚོའི་རྒྱན་འཆང་ནས། །བསམ་གཏན་ཆོས་གླིང་རྒྱལ་བསྟན་གོང་འཕེལ་རྒྱས།། ཞེས་སོགས་འཕགས་པ་སྤྱན་རས་གཟིགས་ཀྱི་བཀའ་ལུང་གིས་བསྔགས་བརྗོད་མཛད། དགུང་ལོ་བཅུ་གསུམ་པའི་སྟེང་བླ་བྲང་བཀྲ་ཤིས་འཁྱིལ་གྱི་མཁས་པའི་གཙུག་རྒྱན་ལ་མོའི་དགེ་འདུན་རྒྱ་མཚོའི་མདུན་ནས་དགེ་ཚུལ་གྱི་སྡོམ་པ་བཞེས་ཏེ་ལམ་བསླབ་པ་གསུམ་ཉམས་སུ་བླངས། སྤྱི་ལོ་(1987)་མེ་ཡོས་ལོར་དཔལ་ལྡན་འབྲས་སྤུངས་སྒོ་མང་གྲྭ་ཚང་དུ་ཕེབས། སྤྱི་ལོ་(1987)་ལོའི་ས་ག་ཟླ་བར་ཆོས་ཞུགས་དང་འབྲེལ་བླ་མ་ཁྲི་སྟོན་མཛད་སྒོ་སྤེལ། སྒོ་མང་མཁན་ཐོག་དོན་དགུ་པ་ཡོན་ཏན་དམ་ཆོས་མཆོག་དང། གཞི་ཆེན་དབོན་སྤྲུལ་རིན་པོ་ཆེ། སྒོ་མང་མཁན་ཟུར་ངག་དབང་ཉི་མ་སོགས་བསྟེན་ཏེ་བསྡུས་གྲྭ་ནས་བཟུང་གཞུང་ཆེན་བཀའ་པོད་ལྔ་ལ་ཐུགས་གཉེར་རྡོ་རུས་ཐུག་པ་གནང་། ལོ་ལྔའི་རིང་ཕར་ཕྱིན་གྱི་གཞུང་ཆེན་ཁག་ལ་སློབ་གཉེར་གནང་ཞིང་། སྒོ་མང་གྲྭ་ཚང་དུ་བྱམས་གཞུང་མཚན་འཕུད་དམ་བཅའ་དང། འབྲས་སྤུངས་ཚོགས་ཆེན་དུ་དགེ་འདུན་ཉི་ཤུ་དང་ཕར་ཕྱིན་སྐབས་བཞི་པའི་ཚོགས་ལངས་མཛད་པ་སོགས་ཐུགས་གཉེར་ཚུལ་བཞིན་གནང་སྟེ། སྤྱི་ལོ་(1995)་ཤིང་ཕག་ལོར་ཕར་ཕྱིན་དམ་བཅའ་མཛད་ནས། གནས་རིམ་དང་པོའི་ཕར་ཕྱིན་རབ་འབྱམས་པའི་མཚན་བཏགས་བཞེས། མུ་མཐུད་སྒོ་མང་གྲྭ་ཚང་གི་ཕྱག་སྲོལ་བཞིན་དབུ་མ་དང་། མཛོད། འདུལ་བ་བཅས་གཞུང་ཆེན་སློབ་གཉེར་དཔྱིས་ཕྱིན་པར་མཛད། སྤྱི་ལོ་(1997)་ལོ་འཛིན་གྲྭ་དབུ་མ་གསར་པར་ཕེབས་སྐབས་ཁོང་རིན་པོ་ཆེའི་མདུན་ནས་བསྙེན་རྫོགས་བཞེས། སྤྱི་ལོ་(2002)་རབ་བྱུང་བཅུ་བདུན་པའི་ཆུ་རྟ་ལོའི་ལྷ་ལྡན་སྨོན་ལམ་ཆེན་མོར་གྲྭ་སྐོར་དམ་བཅའ་དང་འབྲེལ་དགེ་བཤེས་ལྷ་རམས་པའི་མཚན་བཏགས་བཞེས། ཁོང་རིན་པོ་ཆེའི་མདུན་ནས་ལམ་རིམ་ཁྲིད་ཆེན་བཅོ་བརྒྱད་ཀྱིས་མཚོན་མདོ་ཕྱོགས་ཀྱི་ཆོས་སྐོར་མང་པོ་དང་། སྔགས་རིམ་ཆེན་མོ་དང་རིམ་ལྔ་གསལ་སྒྲོན་གྱིས་མཚོན་སྔགས་ཕྱོགས་ཀྱི་ཆོས་སྐོར་མང་པོའི་གསུང་གི་བདུད་རྩི་རྒྱ་ཆེར་བཞེས། ཁོང་རིན་པོ་ཆེའི་ཀློང་ཆེན་མཛོད་བདུན་དང་རྡོ་གྲུབ་འཇིགས་མེད་བསྟན་པའི་ཉི་མའི་གསུང་འབུམ་གྱི་ཕྱག་དཔེ་གནང་ནས་ཁྱོད་ཀྱི་དགོན་པ་རྙིང་མ་ཡིན་པས་འཁྲུལ་ཞིག་རིན་པོ་ཆེའི་མདུན་ནས་དབང་ལུང་མན་ངག་སོགས་ཞུས་ན་ལེགས་ཞེས་གསུངས་པ་ལྟར། འཁྲུལ་ཞིག་རིན་པོ་ཆེའི་མདུན་ནས་མཛོད་བདུན་གྱི་བཤད་ལུང་དང་། འདོད་འཇོའི་བུམ་བཟང། གདམས་ངག་མཛོད། སྙིང་ཐིག་རྩ་པོད་སོགས་དབང་ལུང་མན་ངག་མང་པོ་དང་། ཀཿཐོག་རྨོག་ཚ་རིན་པོ་ཆེའི་མདུན་ནས་རྙིང་མ་བཀའ་མ་དང་། རིན་ཆེན་གཏེར་མཛོད། བདུད་ཀློང་གཉིས་སོགས་དབང་ལུང་མན་ངག་མང་དུ་མནོས། གཞི་ཆེན་བཻ་རོ་རིན་པོ་ཆེའི་མདུན་ནས་བདུད་ཀློང་གཉིས་ཀྱི་དབང་གི་ཆོས་སྐོར་ཁ་ཤས་དང་། སྙིང་ཐིག་སྔོན་འགྲོ་ཀུན་བཟང་བླ་མའི་ཞལ་ལུང། ཀློང་གསལ་སྔོན་འགྲོའི་ཁྲིད་ལུང་སོགས་མནོས། དིལ་མགོ་མཁྱེན་བརྩེ་དང་གྲུབ་དབང་པདྨ་ནོར་བུ་ལས་ཀྱང་གསང་ཆེན་སྔགས་ཀྱི་གདམས་པ་མང་དུ་ཞུས། སྐྱབས་རྗེ་གཞི་ཆེན་རབ་འབྱམས་རིན་པོ་ཆེ་ལས་ཀུན་མཁྱེན་འཇིགས་མེད་གླིང་པའི་གསུང་འབུམ་དང་། དཔལ་སྤྲུལ་རིན་པོ་ཆེའི་གསུང་འབུམ་གྱི་ལྗགས་ལུང་། སྙིང་ཐིག་སྐོར་གྱི་དབང་དུ་མ་གསན། བདུད་འཇོམས་གདུང་སྲས་འཕྲིན་ལས་ནོར་བུ་ལས་བདུད་འཇོམས་ཆོས་སྐོར་གྱི་རྩ་གསུམ་དབང་ལུང་དུ་མ་དང་། མན་ངག་གི་སྐོར་དུ་མ་གསན། ལྡན་མ་བློ་ཆོས་རིན་པོ་ཆེ་ལས་མི་ཏྲ་བརྒྱ་རྩའི་དབང་ཆེན་གསན། ཀཿཐོག་མཁན་རྒན་བསོད་ནམས་བསྟན་པའི་མདུན་ནས་ཀཿཐོག་སྔོན་འགྲོ་དང་དངོས་གཞིའི་ཆོས་སྐོར་གྱི་མན་ངག་ཟབ་མོའི་བཀའ་ཁྲིད་ཞུས་པས་མཚོན། མདོར་ན་གསར་རྙིང་རིས་སུ་མ་མཆིས་པའི་ཆོས་རྒྱུན་མཐའ་ཡས་པ་གསན་བསམ་མཐིལ་ཕྱིན་པ་མཛད། གཞི་ཆེན་རྒྱས་སྲས་ཉི་ཟླ་བཟང་པོའི་སྤྲུལ་སྐུ་བཀྲ་རྒྱལ་རིན་པོ་ཆེས་ཀཿཐོག་ཚེས་བཅུ་ཆེན་མོའི་སྤྱི་པ་གནང་སྟེ། གཞི་ཆེན་དགོན་ཁག་གི་བླ་སྤྲུལ་རྣམས་སྔ་འགྱུར་རྙིང་མའི་གདན་ས་ཆེན་མོ་ཀཿཐོག་རྡོ་རྗེ་གདན་དུ་ཚེས་བཅུ་ཆེན་མོར་ཞལ་འཛོམས་སྐབས། ཀཿཐོག་གསེར་ཁྲིའི་བདག་པོ་སྐྱབས་རྗེ་དྲི་མེད་ཞིང་སྐྱོང་རིན་པོ་ཆེ་དང་། སྐྱབས་རྗེ་རྨོག་ཚ་རིན་པོ་ཆེ། ཀཿཐོག་མཁན་ཆེན་ངག་ཆུང་གི་ཡང་སྤྲུལ་སངས་རྒྱས་ཚེ་རིང་རིན་པོ་ཆེ། སྤྲུལ་སྐུ་འཇམ་དབྱངས་རིན་པོ་ཆེ། སྤྲུལ་སྐུ་བློ་དགའ་རིན་པོ་ཆེ་བཅས་ནས་བཀའ་བགྲོས་གནང་ཐོག་ཀཿཐོག་ཆོས་བརྒྱུད་ཀྱི་ཁྲོད་ནས་རི་བོ་དགེ་ལུགས་པའི་གདན་ས་ཆེན་པོ་དཔལ་ལྡན་འབྲས་དཀར་སྤུངས་པའི་ཆོས་སྡེ་ཆེན་པོར་ཕེབས་ནས་གཞུང་ཆེན་བཀའ་པོད་ལྔ་ལ་སློབ་གཉེར་མཐར་ཕྱིན་ཏེ་དགེ་བཤེས་ལྷ་རམས་པའི་མཚན་བཏགས་བཞེས་པའི་ཆེ་བསྟོད་དུ་སྐུ་གསུང་ཐུགས་རྟེན་དང་། གསང་སྔགས་ཀྱི་མཆོད་ཆས་ཆ་ཚང་། རལ་གྲི་དང་། པཎྜི་ཏའི་དབུ་ཞྭ། རབ་བྱུང་གི་ན་བཟའ་ཆ་ཚང་། བདོག་པ་གྱ་ནོམ་པའི་སྐྱེས་དང་ཆབས་ཅིག་པཎྜི་ཏའི་མཚན་གནས་སྩལ། ཁོང་མཁས་བཙུན་ཡོན་ཏན་གྱི་ཆེ་བ་མངོན་པར་གསལ་བས་འཛམ་གླིང་ཡུལ་གྲུ་དུ་མར་བསྟན་པ་རིན་པོ་ཆེ་སྤེལ་བཞིན་འཚོ་ཞིང་གཞེས་པའི་སྐབས་ལགས་སོ། །
༢༽སློབ་དཔོན་ཆེན་མོ་ཀཿཐོག་རིག་འཛིན་པདྨ་དབང་ཆེན་ནི། རང་དགོན་དང་སྐྱེས་ཆེན་དམ་པ་བརྒྱ་ལ་ཉེ་བའི་མདུན་ནས་མན་ངག་ཞུས། ཐེ་ཝན་དགེ་འོས་སློབ་གྲྭ་ཆེན་མོ་ནས་སློབ་སྦྱོང་བྱས། ཨོ་སི་ཀྲི་ལི་ཡའི་རྒྱལ་ཁབ་ཀྱི་བྷ་ལ་སི་སློབ་གྲྭ་ཆེན་མོའི་སྤྱི་ཚོགས་མཚན་ཉིད་རིག་པའི་སློབ་ཆེན་མཐར་ཕྱིན་གྱི་ཕྱག་ཁྱེར་བཞེས། གྲགས་ཅན་གྱི་སློབ་གྲྭ་ཆེན་མོ་དུ་མའི་གདན་ཞུས་དགེ་རྒན་གནང་། རྟེན་གསུམ་བཞེངས་པ་དང་བསྟན་དགོན་འཛུགས་པ་སོགས་ལ་ཕྱག་རྗེས་དུ་མ་བཞག གསུང་རྩོམ་གླེགས་བམ་དུ་གྱུར་པ་པོད་བཅུ་དྲུག་དང་། རྩོམ་འཕྲོར་གྱུར་པ་པོད་བཅུ་གྲངས་ཤིག་མཆིས་སོ། །
༣༽ཨ་སྐྱོང་གདུང་སྲས་དོན་ལེགས། རང་དགོན་ནས་ཚོགས་ཞུགས་གནང་། བླ་རུང་དང་སེར་ཤུལ་ནས་སློབ་གཉེར་གནང་། རྡོ་གཡུ་ཐོག་དགོན་པའི་བསྟན་བདག་གི་གྲས་དང་མུ་ར་དགོན་པའི་རྒྱལ་ཚབ་ཡིན། 
༤༽ནག་ཁེ་ཚང་བློ་བཟང་བསྟན་པའི་ཉི་མ། རང་དགོན་ནས་ཚོགས་ཞུགས་བྱས། བླ་རུང་དུ་སློབ་གཉེར་གནང་། ཨ་འདུས་ཡག་མགོ་དགོན་པའི་ཁྲི་བ་ཡིན།
༥༽དཀོན་མཆོག་རྒྱལ་མཚན། རང་དགོན་དང་ལུང་དཀར་དགོན། དབུས་ཀྱི་སེ་ར་དགོན། རོང་བོ་དགོན་ཆེན་སོགས་ནས་སློབ་གཉེར་གནང་། མུ་ར་དགོན་པའི་རྒྱལ་ཚབ་ཡིན། གསུང་རྩོམ་པོད་ཁ་ཤས་བཞུགས་སོ། །
༦༽རྒྱ་ཤོད་ཚུལ་ཁྲིམས་སངས་རྒྱས། རང་དགོན་ནས་ཚོགས་ཞུགས་བྱས། འབྲས་སྤུངས་སྒོ་མང་གྲྭ་ཚང་ནས་སློབ་གཉེར་གནང་། ཕར་ཕྱིན་རབ་འབྱམས་པའི་མཚན་བཏགས་བཞེས། བྱེས་ཀཿཐོག་དགོན་གྱི་དབུ་འཛིན་ཡིན།
༧༽དགེ་བཤེས་རྡོ་རམ་པ་འཇམ་དབྱངས་བསོད་ནམས། རང་དགོན་སློབ་གཉེར་གནང་། དཔལ་ལྡན་བཀྲ་ཤིས་འཁྱིལ་ནས་སློབ་སྦྱོང་ཕུལ་བྱུང་གིས་དགེ་བཤེས་རྡོ་རམས་པའི་མཚན་ཐོབ་བཞེས།
༨༽དགེ་བཤེས་དཀའ་བཅུ་པ་མཁྱེན་རབ་རྒྱ་མཚོ། རང་དགོན་ནས་ཚོགས་ཞུགས་བྱས། ཀན་སུ་ནང་བསྟན་སློབ་གྲྭ་ནས་མཐར་ཕྱིན། འབྲས་སྤུངས་སྒོ་མང་གྲྭ་ཚང་ནས་དགེ་བཤེས་དཀའ་བཅུ་པའི་མཚན་བཏགས་བླང་།
༩༽ བླ་རུང་མཁན་པོ་མུ་ར་ཀུན་བཟང་། བླ་རུང་སྒར་དང་རང་དགོན་དུ་མཁན་ཐོབ་བཞེས། དེང་དུས་བླ་རུང་ཆོས་སྒར་དུ་མདོ་སྔགས་རིག་གནས་དང་བཅས་པར་ངེས་པ་དོན་གྱི་མཁས་པའི་ཡང་རྩེའི་གྲས་སུ་གྱུར་ཅིང་། རྒྱུན་མ་ཆད་པར་དཔེ་ཁྲིད་གནང་བཞིན་པ་དང་། རང་དགོན་དུའང་དུས་དུས་སུ་ཕེབས་ཏེ་དཔེ་ཁྲིད་དང་། བླ་རུང་གི་སློབ་སྟོན་གཞོན་པ་དང་རང་དགོན་ནས་བཤད་གྲྭའི་སློབ་སྟོན་ཀྱི་ཐུགས་འགན་བཞེས་པ་སོགས་མཛད་རྗེས་འགྲན་ཟླ་བྲལ།  གསུང་རྩོམ་པོད་བཞི་བཞུགས་སོ། །
༡༠༽མུ་ར་མཁན་པོ་གནས་ཁོ། རང་དགོན་དང་བླ་རུང་ཆོས་ཀྱི་གྲོང་ཁྱེར་ནས་སློབ་གཉེར་གནང་། མུ་ར་དགོན་ནས་མཁན་པོའི་མཚན་བཏགས་སྩལ།
༡༡༽མུ་ར་ལྷ་རྗེ་ཐུབ་བསྟན་འོད་ཟེར། རང་དགོན་དང་དཔལ་ལྡན་བཀྲ་ཤིས་འཁྱིལ་ནས་སློབ་གཉེར་གནང་། སྨན་རྩིས་སྒྲ་ཚད་ཡོངས་ལ་སྦྱང་བ་ཕུལ་དུ་ཕྱིན།
༡༢༽རབ་འབྱམས་པ་བྱང་པེ་འམ་འཇིགས་མེད།  རང་དགོན་དང་། འབྲས་སྤུངས་སྒོ་མང་གྲྭ་ཚང་ནས་སློབ་གཉེར་གནང་། ཕར་ཕྱིན་རབ་འབྱམས་པའི་མཚན་བཏགས་བླངས། ད་ལྟ་ཀྲུང་གོའི་བོད་བརྒྱུད་མཐོ་རིམ་སློབ་གླིང་དུ་སློབ་གཉེར་མཛད་བཞིན་པའོ། །
༡༣༽ རབས་འབྱམས་པ་སངས་རྒྱས་མཚོ། དབུས་ཀྱི་སེ་ར་ཐེག་ཆེན་གླིང་དང་རེབ་གོང་རོང་བོ་དཔལ་གྱི་དགོན་ཆེན་ནས་སློབ་གཉེར་གནང་། ཕར་ཕྱིན་རབ་འབྱམས་པའི་མཚན་བཏགས་བླངས། ད་དུང་ཆོས་སྡེ་ཆེན་པོ་དེར་གཞུང་ཆེན་ལྷག་མ་དབུ་ཚད་མཛོད་འདུལ་སྔགས་དང་བཅས་པར་སྦྱོང་དང་སྦྱང་མུས་སུ་མཆིས་པ་ལགས་སོ།།
20. རི་ཁྲོད་སྒྲུབ་སྡེ་ཁག་གི་ལོ་རྒྱུས་ནི། སྒྲུབ་པ་ཉམས་བཞེས་གནང་སའི་རི་ཁྲོད་དང་སྒོམ་ཁང་གི་ཚུལ་དུ་ཡོད་པ། སྒྲུབ་པ་བྱེད་མཁན་ཡོད་ཚེ་ཆོས་དང་ཟང་ཟིང་གིས་མཐུན་རྐྱེན་སྦྱོར་བ་དང་། ཕྱོགས་གྲྭ་སུ་ཡིན་ཡང་དགོན་པར་སླེབས་ནས་བཞུགས་རིང་སྒྲིག་འོག་ཏུ་གནས་དགོས་པ་ཡིན་ནོ། །
༄། །ཆོས་ལུང་རི་ཁྲོད། ༡༽མཚན། དཀར་པོའི་ཆོས་ལུང་མཐོན་པོ། བདེ་མཆོག་ནོར་བུའི་ཕོ་བྲང་།
ཕྱི་ལོའི་དུས་རབས་བརྒྱད་པ་ནས་དབུ་བརྙེས། ཕྱི་ལོ་(1672)་སྐོར་ནས་སྒྲུབ་ཁང་ཡོད།
༢༽ཁྱད་ཆོས། ཐུགས་རྗེ་ཆེན་པོ་དང་། བདེ་མཆོག སྒྲུབ་པ་བཀའ་བརྒྱད་ཀྱི་གནས་ཡིན། གུ་རུ་རིན་པོ་ཆེ་དང་མཁའ་འགྲོ་ཡེ་ཤེས་མཚོ་རྒྱལ་བཞུགས་མྱོང་། རང་བྱོན་མང་། སྨན་སྣ་ཕྱུག གཟིགས་སྣང་སྣ་ཚོགས་འབྱུང་། བཅུད་ལེན་འགྲུབ། གནས་འདི་ནས་མཁའ་སྤྱོད་ཞིང་དུ་ཐོད་རྒལ་དུ་འཇུག་པའི་སྒོ་གཅིག་ཡིན་པར་གྲགས། །
༣༽གནས་སྐོར། སྤྲེལ་ལོའམ། དུས་ཚོད་ནམ་བྱུང་ལ་གནས་སྐོར་བྱེད་ཆོག ཐུགས་རྗེ་ཆེན་པོ། བཀའ་བརྒྱད། ཡང་དག བདེ་མཆོག མཁའ་སྤྱོད་མའི་བསྙེན་པ་དང་ཚོགས་མཆོད་བྱེད་སྲོལ་ཡོད། ཕེབས་མཁན་ཡོངས་ཀྱིས་དད་མོས་དག་སྣང་རྩེ་གཅིག་བྱས་ན་བྱིན་རླབས་འབྱུང་བར་ཐེ་ཚོམ་མེད་དོ། ། བྱ་བ་ལམ་འགྲོ། ལུས་པོ་བདེ་ཐང་། ཆོས་བྱ་ཀེག་མེད་དུ་འགྲུབ་པར་འགྱུར་རོ། །གུ་རུ་རིན་པོ་ཆེའི་མཁའ་འགྲོ་གསང་བའི་གནད་ཏིག་ལས། འདི་མཐོང་རྐྱེན་ངན་བར་ཆད་སེལ༔ འདིར་བསྒྲུབ་དངོས་སྒྲུབ་ཅི་འདོད་ཐོབ༔ དད་ལྡན་ཐར་ལམ་འཇུག་པའི་གནས༔ སྐལ་བཟང་བག་ཆགས་སད་པའི་གནས༔ དགེ་སྦྱོང་བསམ་གཏན་འགྲུབ་པའི་གནས༔ རྣལ་འབྱོར་གསང་སྤྱོད་བྱེད་པའི་གནས༔ རིག་འཛིན་གཤེགས་ཤུལ་ཟིན་པའི་གནས༔ ཚེ་གཅིག་སངས་འགྲུབ་པའི་གནས༔ ཞེས་དང་། གཞི་ཆེན་ཀུན་བཟང་ཉི་མས། །སྒྲུབ་པ་ལ་བརྩོན་ན་དངོས་གྲུབ་ཐོབ། །ཉམས་རྟོགས་པ་ཡར་ངོའི་ཟླ་ལྟར་འཕེལ། །ཕྱག་བསྐོར་བར་བརྩོན་ན་སྡིག་པ་འདག །གནས་འབྲེལ་གྱིས་རིག་འཛིན་ཞིང་དུ་འདྲེན། །ཚོགས་མཆོད་ཀྱིས་བསོད་ནམས་ཚོགས་ཆེན་རྫོགས། །གནས་གཞན་དུ་ཟླ་གཅིག་སྒྲུབ་པ་བས། །གནས་འདི་རུ་ཞག་གཅིག་སྒྲུབ་པ་མྱུར། །ཞེས་གསུངས་སོ། །
༤༽འཛེམ་བྱ། དུས་མིན་དུ་རི་རྩེར་འཛེགས་མི་རུང་། ལབ་རྩེ་དང་བསང་ཁྲི་ལ་རེག་མི་ཉན། སྐྲ་སེན་བྲེག་པ་གནས་འདིར་བསྐྱུར་མི་ཆོག བཀྲ་མི་ཤིས་པའི་ཚིག་མི་བརྗོད། རང་བྱོན་དང་ལྷ་སྐུ་ལ་གུས་པ་བྱེད་དགོས། འདུས་སྡེས་མ་གནང་བར་ས་རྡོ་གཞན་དུ་ཁུར་མི་ཆོག །
༥༽ལུང་བསྟན། ། མཁའ་འགྲོ་གསང་བའི་གནད་ཏིག་ལས། ཨོ་རྒྱན་ཆེན་པོས་བྱིན་རླབས་པའི༔ མདོ་སྨད་གནས་ཆེན་ཉེར་ལྔའི་གཙོ༔ སེང་གེ་འགྱིང་བ་ཤེལ་གྱི་རི༔ ཤར་ཕྱོགས་རྡོ་རྗེ་སེམས་དཔའི་གནས༔ ལྷོ་ན་འཇམ་དཔལ་སྐུ་ཡི་ལུང་༔ ནུབ་ན་རྟ་མགྲིན་དབང་གི་ཕུག༔  བྱང་ན་དྲེག་འདུལ་གཏུམ་པོའི་རི༔ ཕྱོགས་མཚམས་སྒྲུབ་པ་བཀའ་བརྒྱད་དང་༔ འདབས་ན་ཆོས་སྲུང་ནོར་ལྷའི་གནས༔ གུ་རུ་པདྨ་རྗེ་འབངས་ཀྱིས༔ བྱིན་རླབས་སྤྲུལ་བའི་གནས་ཆེན་འདུས༔  འགྲོ་བའི་དོན་དུ་གཏེར་མང་བཞུགས༔ རྨ་ཡུལ་ཆོས་ལུང་ཆོས་ཀྱི་ཞིང༌༔ ཨོ་རྒྱན་ཡུལ་དང་ཁྱད་པར་མེད༔ གནས་འབྲེལ་ཐོབ་ཚད་སྐལ་ལྡན་འགྱུར༔ སྒྲུབ་པ་བྱས་ན་སྨོས་ཅི་དགོས༔ ཕྱི་ལྟར་སྤྱན་རས་གཟིགས་ཀྱི་ཞིང༌༔ ནང་ལྟར་འཁོར་ལོ་བདེ་མཆོག་གནས༔ གསང་བ་ཡང་དག་ཐུགས་ཀྱི་དལ༔ ཡང་གསང་རྡོ་རྗེ་བཙུན་མོའི་མཁའ༔ ཞེས་སོ། །
༦༽ལོ་རྒྱུས། དུས་རབས་བརྒྱད་པར་གུ་རུ་རིན་པོ་ཆེ་དང་མཁའ་འགྲོ་ཡེ་ཤེས་མཚོ་རྒྱལ་འདིར་ཕེབས་ནས་བསྒྲུབ་པ་བྱས། རྡོ་གྲུབ་ཆེན་གྱི་ལུང་བསྟན་དུ། དཔལ་བདེ་མཆོག་གནས་ཀྱི་ཉེ་འགྲམ་དུ། །རྗེ་འཕགས་མཆོག་ཕྱག་ན་པདྨོ་དང༌། །ཉེ་སྲས་བརྒྱད་བཤེས་གཉེན་ཚུལ་བཟུང་ནས། །མདོ་སྔགས་ཀྱི་དར་ཆེན་དགུང་ལ་ཕྱར། །ཅེས་དང༌། སྒེའུ་གཏེར་བདུད་འཇོམས་གླིང་པས། དཔལ་ཡང་དག་གནས་མཆོག་ཆོས་ལུང་ལ། །མགོན་པདྨ་ཡབ་ཡུམ་བྱིན་རླབས་མཛད། །ཆོས་ནོར་གྱི་གཏེར་ཁ་མང་དུ་བཞུགས། །གནས་དེ་རུ་བསྒྲུབ་ན་དངོས་གྱུར་མྱུར། །ཞེས་སོ།
ཕྱི་ལོ་(1672)་ཡས་མས་སུ་མུ་ར་དགེ་རྒན་ཀུན་དགའ་ཕུན་ཚོགས་གནས་འདིར་ཕེབས་ནས་བསྒྲུབ་པ་བྱས།  
(1709)་ས་གླང་ལོར་ཀུན་མཁྱེན་འཇམ་དབྱངས་བཞད་པ་མདོ་སྨད་དུ་ཞལ་བསྒྱུར་སྐབས་དཔའ་མཁར་བསྟད། 
(1789)་ལོར་གཞི་ཆེན་སྐྱབས་མགོན་བསོད་ནམས་དཔལ་ལྡན་ཕེབས་ནས་གནས་གཟིགས་གནང་།
(1771)་རྡོ་གྲུབ་རྒན་དགུང་ལོ་ཉེར་ལྔའི་སྟེང་ལོ་གསུམ་བར་སྐུ་མཚམས་བཞུགས་ནས་འཕགས་པ་ཐུགས་རྗེ་ཆེན་སོགས་ཡི་དམ་རྒྱ་མཚོའི་ཞལ་གཟིགས། 
(1850)་ཡས་མས་སུ་ཕྱོགས་སྐྱོང་དགེ་བཤེས་བཞུགས་ནས་གནས་བསྟོད་མཛད། 
(1860)་སྐོར་རྒྱ་ཚང་རི་ཁྲོད་པ་ཆོས་ཀྱི་སེངྒེ་མཆོག་གནས་འདི་ནས་རིགས་སད། དག་སྣང་དུ་མཁའ་སྤྱོད་མའི་དཀྱིལ་འཁོར་དུ་གཟིགས་ཤིང་མཁའ་འགྲོའི་ཚོགས་གྲྭལ་དུ་ཕེབས། །
(1867)་མེ་ཡོས་ལོར་ཀིརྟི་བློ་བཟང་འཕྲིན་ལས་ཕེབས་ཤིང་གསོལ་མཆོད་མཛད།
(1955)་གཞི་ཆེན་ཀུན་བཟང་ཉི་མས་གནས་བསྟོད་མཛད། མཁའ་སྤྱོད་མའི་ཞལ་གཟིགས།
(2006)་མེ་ཁྱི་ལོར། ཡ་ཆེན་གྲུབ་དབང་ཨ་ཆུག་རིན་པོ་ཆེས་གནས་འདི་ཕྱི་ལྟར་ན་རིགས་གསུམ་མགོན་པོ། ནང་ལྟར་ན་བདེ་མཆོག་འཁོར་ལོ། གསང་བ་ལྟར་ན་སྒྲུབ་པ་བཀའ་བརྒྱད་ཀྱི་གནས་སུ་ངོས་འཛིན་གནང་། གནས་ཞལ་གསར་དུ་ཕྱེས་སོ། །
མངའ་བདག་ཉང་གི་བརྒྱུད་འཛིན་གཞི་ཆེན་ཚང་བླ་མ་ཕལ་མོ་ཆེ་གནས་འདིར་ཕེབས་ཤིང་བསྒྲུབ་པ་མཛད། ཇོ་ནང་སྦྱང་བ་མ་འདས། ཨ་མཆོག་མཁྱེན་རབ་རྒྱ་མཚོ། ༧ གྲུབ་ཐོབ་ཆེན་པོ་ཨ་ཁུ་ཐུ་ཐུ། བདུད་འཇོམས་གདུང་སྲས་རྡོ་རྗེ་དགྲ་འདུལ། ཇུན་དཀར་མཁན་པོ་སོགས་ཀྱིས་བསྒྲུབ་པ་མཛད། ཨ་སྐྱེས་མཁའ་སྤྱོད་གླིང་པ། མདོ་རིན་པོ་ཆེ་ཟིལ་གནོན་དགྱེས་པ་རྡོ་རྗེ། བདུད་འཇོམས་ཚ་བུ་བསོད་ནམས་ལྡེའུ་བཙན་སོགས་ཀྱིས་གཏེར་བཞེས། རང་ཡུལ་གྱི་བླ་སྤྲུལ་ཕལ་ཆེ་བ་གནས་འདིར་ཕེབས་ནས་བསྒྲུབ་པ་མཛད་པའོ། །  
༄། །འདུག་དགེའི་རི་ཁྲོད། ༡༽མཚན། འདུག་དགེའི་རི་ཁྲོད། ཤར་ཐུབ་བསྟན་འཕེལ་རྒྱས་གླིང་།
(1885) ཤིང་བྱ་ལོར་རི་ཁྲོད་དབུ་བརྙེས།
༢༽ཁྱད་ཆོས། ༧ སྐྱབས་མཆོག་འདུག་དགེ་རི་ཁྲོད་པ་བློ་བཟང་རབ་རྒྱས་སྐུ་ཚེ་དེ་ཉིད་དུ་སྒྲུབ་པ་གནང་བའི་གདན་ས་གཙོ་བོ་ཡིན། ཁོང་གིས་སྨྱུང་གནས་ཁྲི་ལྷག་གནང་བ་དང་ སྐུ་དངོས་ཀྱིས་སྐུ་འབུམ་དང་ས་ཙྪ་བྱེ་བ་བཏབ་པའི་གནས་ཡིན། མུ་རའི་བྱང་ཆུབ་སེམས་དཔའ་ཆེན་པོ་བརྒྱད་ཀྱིས་བསྒྲུབ་པ་གནང་ས་ཡང་ཡིན། གཙང་པ་གྲུབ་ཆེན་དང་། གྲུབ་ཐོབ་ཆེན་པོ་རྫོགས་ཆེན་རས་པ་སོགས་ཀྱིས་སྤྱན་རས་གཟིགས་ཀྱི་ཞིང་ཁམས་རི་བོ་པོ་ཊ་ཡིན་པར་གསུངས། གཞི་ཆེན་དབོན་སྤྲུལ་ཐུབ་བསྟན་ལུང་རྟོགས་རྒྱ་མཚོ། སྤྲུལ་སྐུ་མཆོག་རིན་པོ་ཆེ། ལྷོ་བྲག་གྲུབ་ཆེན་སྤྲུལ་སྐུ། རོང་ཐའི་ལྷ་རམས་སྤྲུལ་སྐུ་སོགས་འཁྲུངས་ས་ཡིན། །
༣༽གནས་སྐོར། ཐུགས་རྗེ་ཆེན་པོའི་ལྷ་ཁང་། ཨ་ཁུ་ཚང་ངམ་འདུག་དགེ་ཚང་གི་ཆུ་གཏོར་གནང་སའི་སྒྲུབ་ཆུ་བྱིན་རླབས་ཅན་སོགས་བཞུགས། གྲུབ་ཆུ་འཐུང་ན་ལུས་བདེ་ཞིང་སྙིང་རླུང་སོགས་སེམས་ཀྱི་ན་ཚ་ལ་ཕན། མཆོད་རྟེན་དཀར་རིལ་ལ་བསྐོར་བ་བྱས་ན་གཟའ་ཀླུ་རྒྱལ་གདོན་སོགས་ཀྱི་གནོད་པ་ཞི་བར་འགྱུར་རོ། །
༤༽འཛེམ་བྱ། གནས་འདིར་དམར་ཟས་རིགས་དང་། དུ་ཆང་སོགས་ཁུར་མི་རུང་། གནས་སྡོད་བྱེད་མཁན་ཀུན་གྱིས་སྨྱུང་གནས་ཡན་ལག་བརྒྱད་ཀྱི་ཁྲིམས་ངེས་པར་སྲུང་དགོས། །
༥༽ལུང་བསྟན། རྡོ་གྲུབ་ཆེན(1745-1821)་གྱི་ལུང་བསྟན་དུ། དཔལ་བདེ་མཆོག་གནས་ཀྱི་ཉེ་འགྲམ་དུ། །རྗེ་འཕགས་མཆོག་ཕྱག་ན་པདྨོ་དང༌། །ཉེ་སྲས་བརྒྱད་བཤེས་གཉེན་ཚུལ་བཟུང་ནས། །མདོ་སྔགས་ཀྱི་དར་ཆེན་དགུང་ལ་ཕྱར། །ཞེས་བྱང་ཆུབ་སེམས་དཔའ་བརྒྱད་ཀྱི་སྤྲུལ་བ་མུ་རའི་བླ་ཁག་རྣམས་ཀྱིས་གཞན་དོན་འཕྲིན་ལས་ཀྱི་སྒོ་ཆེན་ཕྱེ་བའི་ཞིང་ཡིན་ནོ། །གཙང་པ་གྲུབ་ཆེན་བྱམས་པ་ཆོས་འཛིན་གྱིས་སྤྱན་རས་གཟིགས་ཀྱི་གནས་སུ་བསྔགས། །
༦༽ལོ་རྒྱུས། (1653)་ལོའི་ཧོར་ཟླ་(08)་པའི་ནང་(07)གོང་ས་ལྔ་བ་ཆེན་པོ་རྒྱ་ནག་ནས་དབུས་ཕེབས་སྐབས་གནས་འདི་བརྒྱུད་ཅིང་། ས་གནོན་དུ་རི་ཁྲོད་མཆོད་རྟེན་དཀར་རིལ་བཞེངས་པར་གྲགས། 
(1771)་རྡོ་གྲུབ་རྒན་དགུང་ལོ་ཉེར་ལྔའི་སྟེང་ཆོས་ལུང་དུ་ཕེབས་སྐབས་འདིར་བཞུགས་ཤིང་སྒྲུབ་པ་མཛད་པའི་རྡོ་ཁང་ཞིག་ཀྱང་ཡོད།  
(1885)་རབ་བྱུང་བཅོ་ལྔ་བའི་ཤིང་བྱ་ལོར་འདུག་དགེ་རི་ཁྲོད་པ་སོགས་ཕེབས་ནས་ཅུང་ཟད་བཞུགས་ཏེ་གནས་ངེས་མེད་དུ་ཕེབས།
སླར་ཡང་མུ་ར་འཇམ་བསྟན་གྱིས་དབེན་ས་སྙན་རྒྱུད་ཀྱི་མངའ་བདག་༧སྐྱབས་མཆོག་འདུག་དགེ་རིན་པོ་ཆེ་བློ་བཟང་རབ་རྒྱས་གདན་འདྲེན་བྱས་ཤིང་རི་ཁྲོད་བཏབ། ས་གླང་(1897)་ལོར་མུ་ར་ལ་ཆོས་རྒྱུན་ཁ་ཤས་ཡོད་པ་གཅིག་ཏུ་བསྡུས་ཏེ་མུ་ར་སྤྱིའི་དགོན་པར་གྱུར། ཕྱོགས་ནས་ཡོང་བའི་བླ་སྤྲུལ་དགེ་འདུན་ཤིན་ཏུ་མང་བས་མུ་རའི་བླ་མ་དགོན་ཞེས་པའི་མིང་ཐོགས། མུ་རའི་བྱང་སེམས་བརྒྱད་དང༌། གྲུབ་ཆེན་ཀུར་ནག་གཉིས་ཞེས་གྲགས་པས་བསྟན་པ་བསྐྱངས་སོ། །
ཕྱི་ལོ་(1922)་ཆུ་ཕོ་ཁྱི་ལོར་གཞི་ཆེན་༧སྐྱབས་མགོན་སྐུ་འཕྲེང་བཞི་བ་དབོན་སྤྲུལ་རྡོ་རྗེ་འཆང་རིག་འཛིན་དགའ་རབ་རྡོ་རྗེ་འམ་པདྨ་དབང་དྲག་ནོར་བུ། ཐུབ་བསྟན་ལུང་རྟོགས་རྒྱ་མཚོ་དཔལ་བཟང་པོ་གནས་འདིར་འཁྲུངས། ཐོག་མར་མནབ་བཟའ་གསོལ་ཞིང་མཚན་སྟོན་བྱེད་ས་ཡང་ཡིན། །
(1980)་ལོར་དགོན་པའི་ཆོས་སྒོ་སྐྱར་ཕྱེ་དང་། བོད་ལྕགས་བྱ་(1981)་ཚེས་བཅུ་ཐེངས་དང་པོ་འཚོགས་ཤིང་ཚ་སྤྲུལ་དགེ་ལེགས་རབ་གསལ་གྱིས་དབུ་བཞུགས་མཛད། མུ་རའི་ཕྱོགས་ལ་ཆོས་དད་རང་དབང་གི་གཏམ་སྙན་སྒྲོགས་པའི་གནས་མཆོག་ཏུ་གྱུར་པའོ། །
༄། །ཀོ་བླའི་སྒོམ་ཁང་། ༡༽མཚན། དུང་དཀར་རི་ཁྲོད། ཀོ་བླའི་སྒོམ་ཁང་། སེངྒེའི་སྒྲའི་ཕོ་བྲང་།
(1771)་རྡོ་གྲུབ་རྒན་ཕེབས་སྐབས་ནས་སྒྲུབ་པ་པོ་ཡོད།
༢༽ཁྱད་ཆོས། དབྱར་བསིལ། དགུན་དྲོ། སྤྱན་རས་གཟིགས་སེངྒེ་སྒྲས་བྱིན་གྱིས་བརླབས་པའི་གནས་ཡིན་པས། ཀླུ་ནད་རིགས་ཅན་ཤིན་ཏུ་ཕན། མཛེ་ནད་ཅན་ཡང་མང་པོ་གནས་འདིར་བསྒྲུབ་པ་བྱས་ཏེ་ནད་ལས་གྲོལ་བ་ཡིན་ནོ། །
༣༽གནས་སྐོར། མཇལ་ཕྱག་དང་། ཉིན་ཞག་གཅིག་ནས་བདུན་མཚམས་སོགས་གནས་འབྲེལ་བཞག་ན་བཅོས་སྡུག་པའི་ནད་ལས་གྲོལ་བའི་ལོ་རྒྱུས་མང་། གནས་ས་བཟའ་བྱུགས་བྱས་པས་ཀྱང་ཤིན་ཏུ་ཕན།
༤༽འཛེམ་བྱ། གནས་འདིར་ཀླུ་རིགས་གནས་པས་དམར་ཟས་སྤྱོད་མི་རུང་། ཐབ་གཞོབ་ལ་འཛེམ། སྦྲུལ་མང་པས་གཟབ་གཟབ་བྱེད་དགོས། ས་གནས་སྲོག་ཆགས་ལ་གནོད་པའི་ལས་སྤང་བར་བྱའོ། །
༥༽ལུང་བསྟན། ཨ་ཁུ་ཐུ་ཐུ་རིན་པོ་ཆེ་ལ་སྤྱན་རས་གཟིགས་སེངྒེ་སྒྲས་ཞལ་གཟིགས་ཚེ་ས་ཕྱོགས་ཐམས་ཅད་ཐུགས་རྗེ་ཆེན་པོའི་ཞིང་དུ་གྱུར། བྲག་ཕུག་སྟེང་ནས་བདུད་རྩིའི་རྒྱུན་འཛགས། གནས་འབྲེལ་ཐོབ་ཚད་སྤྱན་རས་གཟིགས་ཀྱིས་རྗེས་སུ་འཛིན་པར་གསུངས།
༦༽ལོ་རྒྱུས། (1885)་སྐོར་ལ། ཨ་ཁུ་ཐུ་ཐུ་རིན་པོ་ཆེ་མཛེ་ནད་ཀྱིས་གདུང་བར་ཧེ་གྲགས་པ་བཀྲ་ཤིས་རྒྱལ་མཚན་གྱིས་ལུང་བསྟན་ཏེ། སྔར་རྡོ་གྲུབ་ཆེན་རིན་པོ་ཆེ་སོགས་ཀྱིས་བྱིན་གྱིས་བརླབས་ཤིང་མཛེ་བོ་མང་པོ་ནད་ལས་གྲོལ་བའི་གནས་ཞིག་མུ་ར་ལ་ཡོད་པས་དེར་སྒྲུབ་ཀྱིས་གསུངས། ཁོང་གིས་བླ་མའི་ལུང་བསྟན་ལྟར་གནས་བཙལ་བས་རྙེད། ལོ་བཅུ་གཉིས་བར་ཏུ་སྤྱན་རས་གཟིགས་སེངྒེ་སྒྲ་བསྒྲུབས་པས་ཞལ་གཟིགས། ས་ཕྱོགས་དེ་ཐུགས་རྗེ་ཆེན་པོའི་ཞིང་དང་སྒྲུབ་ཁང་གཞལ་ཡས་ཁང་དུ་མཇལ། བྲག་ཕུག་སྟེང་ན་ཐུགས་རྗེ་ཆེན་པོ་སེངྒེ་སྒྲ་བཞུགས་པའི་ཕྱག་ནས་བདུད་རྩིའི་རྒྱུན་འཛགས། ཁོང་གི་སྤྱི་བོར་བསིལ་དུང་ངེར་གྱུར་ནས་ལུས་ཐམས་ཅད་བདེ་བས་གང་། ཕྱི་ཉིན་ནས་ལུས་ཀྱི་སྐྲང་ཞི། གཞོན་ཤ་ཆགས། ནད་ལས་གྲོལ་ལོ། །སླར་ཡང་སེངྒེའི་སྒྲ་བསྙེན་པའི་ཚེ་ཞལ་གཟིགས་ཤིང་། ངས་ཁྱོད་ལ་ཐུན་མོང་གི་དངོས་གྲུབ་སྦྱིན་པ་ཡིན། ཁྱོད་ཀྱི་ཚེ་རབས་ལས་ཀྱི་བླ་མ་ཁྲ་དགེ་སློང་ཚང་ལས་ཡི་དམ་མཁའ་སྤྱོད་མའི་དབང་ལུང་ཞུས་དང་ཚེ་འདིར་མཆོག་གི་དངོས་གྲུབ་ཐོབ་པར་འགྱུར། ཁྱོད་ཀྱིས་འགྲོ་བ་མཛེ་ནད་ཀྱིས་གདུང་བ་མང་པོ་སྐྱོབ་པ་དང་། གནས་འདིར་ཡང་འབྲེལ་བ་ཐོབ་ཚད་སྤྱན་རས་གཟིགས་ཀྱིས་རྗེས་སུ་འཛིན་ནོ་ཞེས་ལུང་བསྟན། ཨ་ཁུ་ཐུ་ཐུ་རིན་པོ་ཆེས་དེ་བཞིན་གནང་ཞིང་ཟུང་འཇུག་གི་སྐུ་གྲུབ་པ་ཡིན་ནོ། །དེ་རྗེས་སུ་ཀོ་བླ་མ་ཟེར་བ་ཞིག་ཀྱང་མཛེ་ནད་ཀྱིས་མནར་ནས་གནས་འདིར་སྐུ་ཚེ་གང་བོར་བསྒྲུབ་པ་མཛད་པས་ནད་ལས་གྲོལ། སྒྲུབ་ཕུག་གི་མིང་ལའང་ཀོ་བླའི་མཚམས་ཁང་ཞེས་ཐོགས་སོ།
༄། །རྟ་རྔོག་སྒོམ་ཁང་། ༡༽མཚན། གེ་སར་རྟ་རྔོག་བྲག་དམར། ས་བཙན་དཀར་བོའི་རྟ་རྔོག བཙན་རི་དབང་ཆེན་རོལ་བ།
ཕྱི་ལོའི་དུས་རབས་བརྒྱད་པ་ནས་དབུ་བརྙེས། ཕྱི་ལོ་(1672)་སྐོར་ནས་སྒྲུབ་ཁང་ཡོད།
༢༽ཁྱད་ཆོས། གནས་འདིར་སྒྲུབ་ཕུག་ཤིན་ཏུ་མང་། མཁའ་འགྲོ་ཡེ་ཤེས་མཚོ་རྒྱལ། ཆོས་རྒྱལ་ཁྲི་སྲོང་ལྡེའུ་བཙན། གུ་རུ་པདྨ་འབྱུང་གནས། ངན་ལམ་རྒྱལ་བ་མཆོག་དབྱངས་སོགས་ཀྱི་སྒྲུབ་ཕུག་ཡོད། མཁའ་འགྲོ་ཡེ་ཤེས་མཚོ་རྒྱལ་གྱིས་ཐོད་རྒལ་སྒོམ་པའི་གནས། དབུ་དང་། ཕྱག་དང་། སྐུ་རྒྱབ་ཀྱི་རྗེས་གསལ་བོ་ཡོད། གླིང་གེ་སར་རྒྱལ་པོའི་ལྷ་རྟ་རྐྱང་བུ་ཁ་དཀར་བཟུང་སྟེ་རྔ་རྔོག་གི་ཕུད་རྟ་ལྷ་ཨརྱཱ་ཏེ་མནྟ་ལ་མཆོད་པ་ཕུལ་བའི་གནས་ཡིན། བདུད་འཇོམས་རྒྱལ་སྲས་བསོད་ནམས་ལྡེའུ་བཙན་གྱི་ཁ་བྱང་པདྨའི་རྒྱ་ཅན་ལས། ནུབ་ཏུ་རྟ་རྔོག་བྲག་དམར་ཞེས་གྲགས་པ་དབང་ཆེན་རྟ་མཆོག་རོལ་བའི་ཕོ་བྲང་སྟེ་དབང་ཆེན་གྱི་རྒྱུད་དུང་ཕྱུར་བཞུགས་པའི་གནས་སོ༔ དེར་གུ་རུ་ཡབ་ཡུམ་གྱི་སྒྲུབ་ཕུག༔ སྐུ་རྗེས༔ ཕྱག་རྗེས༔ ངན་ལམ་རྒྱལ་བ་མཆོག་དབྱངས་ཀྱི་སྒྲུབ་ཕུག༔ བྲག་རིའི་རྩེར་རྡོ་མཁར་ཏུ་ཆོས་རྒྱལ་ཁྲི་སྲོང་སྡེ་བཙན་གྱིས་རྟ་མགྲིན་གྱི་སྒོ་ནས་རྟ་སྐད་འཛམ་གླིང་དུ་སྒྲོགས་པའི་གནས་ཡོད་དོ༔  འོག་ཏུ་གནོད་སྦྱིན་ཙིའུ་དམར་པོ་སོགས་བཙན་གྱི་ཕོ་བྲང་ཏུ་སྲུང་མ་རྟག་པར་གནས་ཤིང་བཙན་དམག་འབུམ་སྡེ་འགྱེད་པ་བཞུགས་སོ༔ ཞེས་གསུངས་སོ། །
༣༽གནས་སྐོར། བྲག་ཕུག་གོང་འོག་བར་གསུམ་དུ་མཆོད་འབུལ། ཕྱག་སྐོར་བྱས་ན་ཕན་ཡོན་ཆེ། ལྷག་པར་ཏུ་པདྨ་གསུང་གི་རིགས། ཐུགས་རྗེ་ཆེན་པོ་འཁོར་བ་དོང་སྤྲུགས། རྟ་མགྲིན། སྒྲོལ་མ་དམར་པོ། རིག་བྱེད་མ་སོགས་བསྙེན་པ་དང་། གནོད་སྦྱིན་ཙིའུ་དམར་པོ་སོགས་བཙན་གྱིས་རིགས་ལ་གསོལ་མཆོད་བྱས་ན་ལེགས་སོ། །
༤༽འཛེམ་བྱ། གནས་འདིར་ས་གཉན་པར་གྲགས་ཆེ་བས། རྒྱ་ལམ་འཕྲེད་དུ་བཅད་ཏེ་མི་འདུག ལམ་ཕྲན་ནང་ནས་ངལ་མི་གསོ། ཤ་ཁྲག་སོགས་ཐབ་གཞོབ་མི་བྱ། གནས་ལ་ཁ་གཏད་དེ་གཙོག་པ་མི་འདོར། སྦྲ་གུར་སྒོ་གནས་ལ་མི་བརྟེན། ལམ་ཡོད་སར་གུར་མི་ཕུབ། གསོལ་མཆོད་མ་བྱས་པར་ས་མི་བརྐོ། རྡོ་མི་གཅོག ཤིང་མི་བཅད། ཆུ་མིག་གར་ཡོད་དུ་བཙོག་པ་མི་འདོར། ཁ་ངན་དང་འཐབ་མོ་མི་བྱ། ཐོག་མར་གནས་ལ་ཁ་ཕྱོགས་ཏེ་རྟ་མགྲིན་གྱི་བསྙེན་པ་འདོན། གནས་སྐོར་ལ་བར་ཆད་མེད་པའི་སྨོན་ལམ་བཏབ། གནས་དང་ཁ་བྲལ་ཚེ་སྨོན་ལམ་བཏབ་མ་ཚར་བར་རྒྱབ་མི་སྟོན་པ་བཅས་སོ། །
༥༽ལུང་བསྟན། རྒྱལ་སྲས་བསོད་ནམས་ལྡེའུ་བཙན་གྱིས། པདྨ་གསུང་གི་གནས་ཡིན་པས། གནས་འབྲེལ་བྱས་ཚད་ཀྱིས་དབང་གི་དངོས་གྲུབ་སྣ་རེ་འགྲུབ་གསུངས། མ་འོངས་པར་གཏེར་གྲུབ་རིམ་བྱོན་གྱིས་པདྨ་གསུང་གི་གཏེར་ཁ་ཕྱེས་ཤིང་འགྲོ་དོན་འཛམ་གླིང་ཁྱབ་པར་འབྱུང་བ་དང་། གནས་འདིར་སླེབས་ནས་བཟང་འབྲེལ་འཇོག་མཁན་མ་ལུས་པ་ནམ་ཞིག་པདྨ་འོད་ཀྱི་ཞིང་དུ་སྐྱེ་བར་ཐག་ཆོད་ཅེས་བཀའ་གནང་།
༦༽ལོ་རྒྱུས།  དུས་རབས་བརྒྱད་པར་གུ་རུ་པདྨ་འབྱུང་གནས། མཁའ་འགྲོ་ཡེ་ཤེས་མཚོ་རྒྱལ། ཆོས་རྒྱལ་ཁྲི་སྲོང་ལྡེའུ་བཙན། ངན་ལམ་རྒྱལ་བ་མཆོག་དབྱངས་སོགས་ཀྱིས་པདྨ་དབང་ཆེན་རྟ་མཆོག་རོལ་བ་འཆད་ཉན་སྒོམ་སྒྲུབ་མཛད།
དེ་རྗེས་གླིང་རྗེ་གེ་སར་ནོར་བུ་དགྲ་འདུལ་གནས་འདིར་ཕེབས་ནས་ཐོག་མར་ལྷ་རྟ་རྐྱང་བུ་ཁ་དཀར་བཟུང་། རྟ་མཆོག་རོལ་བའི་སྒྲུབ་པ་མཛད། 
(1771)་སྐོར་ལ་རྡོ་གྲུབ་རྒན་གནས་དེར་བཞུགས་པའི་སྒྲུབ་པོ་རྣམས་ཀྱིས་གདན་དྲངས་ཤིང་སྒྲུབ་པ་གནང་།
(1885)་སྐོར་ལ་ཛ་མགོ་ཚ་སྤྲུལ་རིན་པོ་ཆེ་ཀུན་དགའ་ལེགས་བཟང་ཕེབས་ནས་རྟ་མགྲིན་གྱི་སྒྲུབ་པ་མཛད་དེ་གྲུབ་པ་ཐོབ། གྲུབ་ཆེན་ནག་པོ་བའི་སྐྱེ་སྤྲུལ་རིག་འཛིན་འཇིགས་མེད་རབ་བརྟན་གྱིས་རྟ་མགྲིན་བསྒྲུབས་ཏེ་གྲུབ་རྟགས་ཐོན། སོག་པོ་མགོ་ལེབ་བླ་མ་བློ་འཕེལ་མཚོ་རྒྱལ་ཕུག་ཏུ་བཞུགས་ཤིང་ཡུན་རིང་པོར་ཏིང་ངེ་འཛིན་གྱི་བཅུད་ལེན་ལ་བཞུགས་པ་སོགས་ངོ་མཚར་བའི་ལོ་རྒྱུས་ཤིན་ཏུ་མང་ངོ་། །
(2006)་མེ་ཁྱི་ལོར། ཡ་ཆེན་གྲུབ་དབང་ཨ་ཆུག་རིན་པོ་ཆེས་གུ་རུ་རིན་པོའི་གནས་སུ་ངོས་འཛིན་གནང་ཤིང་གནས་སྒོ་ཕྱེས་སོ། །
༄། །ཆུ་དཀར་སྒོམ་ཁང་། ༡༽མཚན། ཆུ་དཀར་བྲག་ཕུག ནོར་བདག་བྲག འཛམ་དཀར་གནས། གེ་སར་ཆུ་ཚན་སོགས་སུ་གྲགས།
༢༽ཁྱད་ཆོས། གནས་འདིར་ཅོང་ཞི་སོགས་གཏེར་སྨན་རིགས། གླིང་གེ་སར་གྱི་ཚུ་ཚན་སོགས་ནད་བརྒྱ་སེལ་བའི་སྨན་ཆབ་ཡོད། གནས་འདིར་བསང་མཆོད་འབུལ་བ་དང་། གཏེར་སྦས་ན་ལོངས་སྤྱོད་འཕེལ་བ་དང་། ཚུ་ཚན་གྱིས་ཁྲུས་བྱས་པས་པགས་ནད་སེལ།  སྔོན་བྱོན་དམ་པ་རྣམས་བཞུགས་པའི་སྒྲུབ་ཕུག་མང་པོ་མཆིས་སོ། །
༣༽གནས་སྐོར། སྨན་བླ་སྒྲུབ་པ་དང་། འཛམ་ལྷ་སོགས་ནོར་ལྷའི་རིགས་བསྒྲུབ་ན་དངོས་གྲུབ་མྱུར།
༤༽འཛེམ་བྱ། རང་དགར་བསང་ཁྲི་ལ་རེག་པ་དང་། ས་རྐོ་རྡོ་སློག་དང་། སྲོག་ཆགས་དང་སྐྱེ་དངོས་ལ་གནོད་པ་བྱེད་མི་རུང་། ཤ་ཆང་སོགས་དམར་ཟས་སྤངས། དགོན་པའི་བཀའ་གནང་མེད་པར་གཏེར་རྡོ་ཁུར་མི་རུང་།
༥༽ལུང་བསྟན། གུ་རུའི་ལུང་བསྟན་པདྨའི་རྒྱ་ཅན་ལས། ཨོ་རྒྱན་སྨན་བླས་བྱིན་གྱིས་བརླབས་པའི་ཆུ་ཚན་དང་༔  བྲག་རི་རིན་ཆེན་སྤུང་བར་གནོད་སྦྱིན་ནོར་ལྷ་རྒྱ་མཚོའི་ཕོ་བྲང་དང་༔ རྒྱས་པའི་ལས་ཚོགས་དུང་ཕྱུར་གཅིག་བཞུགས་སོ༔ ཅེས་གསུངས་སོ། །
༦༽ལོ་རྒྱུས། གླིང་གེ་སར་གྱི་ཆུ་ཚན་དུ་གྲགས་པའི་ཆུ་ཚན་ཉལ་ཁྲི་མང་པོ་རང་བྱུང་དུ་གྲུབ་པའི་རྒྱབ་རི་ནོར་བུ་སུམ་བརྩེགས་ཀྱི་དབྱིབས་སུ་བཞུགས་པར་ནོར་ལྷའི་སྒྲུབ་གནས་ཁྱད་པར་དུ་འཕགས་པ་བཞུགས། 
(1771)་སྐོར་ལ་རྡོ་གྲུབ་རྒན་གནས་དེར་བཞུགས་པའི་སྒྲུབ་པོ་རྣམས་ཀྱིས་གདན་དྲངས་ཤིང་སྒྲུབ་པ་གནང་། 
(1885)་སྐོར་ལ་ཛ་མགོ་ཚ་སྤྲུལ་རིན་པོ་ཀུན་དགའ་ལེགས་བཟང་ཕེབས་ནས་ལོ་རེ་བཞིན་ཚུ་ཚན་དུ་བཞུགས་པས་སྙུན་ཞི་ནས་སྐུ་ཁམས་གསལ་དྭངས་བྱུང་། གྲུབ་ཆེན་ནག་པོ་བའི་སྐྱེ་སྤྲུལ་རིག་འཛིན་འཇིགས་མེད་རབ་བརྟན་གྱིས་ཁྲོས་མ་ནག་མོ་སྒྲུབ་པའི་སྐབས་ཡེ་ཤེས་ཀྱི་མཁའ་འགྲོ་མའི་ཞལ་གཟིགས། མུ་ར་ཁ་ལོའི་ཡར་འཕེལ་གནས་འདི་ནས་གཉན་ཁྲོད་གཅོད་ཚེ་ཕྱི་ནང་གི་འཚུབས་སློང་སྣ་ཚོགས་བྱུང་བ་རོ་སྙོམ་ཀྱི་ལྟ་བས་གཟིར་པས་བདུད་ལས་རྣམ་པར་རྒྱལ་བའི་རྟགས་ཐོན། །
མེ་བྱ་(1957)་ལོར་གཞི་ཆེན་ཀུན་བཟང་ཉི་མ་དང་ཨ་ལགས་དགོན་ཚང་ཟུང་གིས་གནས་སྒོ་ཕྱེས།  ལབ་རྩེ་གསར་ཏུ་བཙུགས། སྣོད་བཅུད་ཀྱི་རྒུད་པ་ཞི་བའི་གཏེར་མང་དུ་སྦས་སོ། །
(2006)་མེ་ཁྱི་ལོར། ཡ་ཆེན་གྲུབ་དབང་ཨ་ཆུག་རིན་པོ་ཆེས་སྨན་བླ་མཆེད་བརྒྱད་ཀྱི་གནས་སུ་ངོས་འཛིན་གནང་ཤིང་གནས་སྒོ་ཕྱེས་སོ། །
༄། །མདའ་རའི་སྒོམ་ཁང་།  ༡༽མཚན། མདའ་རའི་སྒོམ་ཁང་། གེ་སར་སྒྲུབ་ཁང་། གཡེར་ཁའི་བྲག་ཕུག གནས་འདབས་སྒྲུབ་ཁང་། བློ་གསལ་མཚམས་ཁང་སོགས་ཟེར།
༢༽ཁྱད་ཆོས། གཡར་བསིལ། དགུན་དྲོ། མཐུན་རྐྱེན་འཛོམས་སླ། སྒྲུབ་པ་པོར་བར་ཆད་ཉུང་། ཁ་དགེ་བཀྲ་ཤིས་པའི་གནས་ཡིན་པར་གྲགས། །
༣༽གནས་སྐོར། གནས་འདི་རང་བྱུང་རྒྱལ་མོའམ་དཔལ་ལྡན་རེ་མ་ཏིའི་གནས་རིའི་ཉེ་འདབས། བསྟན་པ་སྲུང་བའི་དགེ་བསྙེན་རོལ་པ་སྐྱ་བརྒྱད་བཞུགས་པའི་གནས་ཡིན། སྒྲོལ་མ། དབྱངས་ཅན་མ། དཔལ་ལྡན་ལྷ་མོ་སོགས་མཁའ་འགྲོ་ལ་མཆོད་འབུལ་དང་བསྙེན་པ་གནང་ན་ལེགས།
༤༽འཛེམ་བྱ། འཁོར་ཡུག་ལ་གཙང་སྦྲ་དང་། རི་གནས་ཀྱི་སྐྱེ་དངོས་སྲུང་སྐྱོབས། ཁྱད་པར་ཏུ་སྦྲུལ་དང་བྱ་རིགས་ལྷ་མོའི་སྤྱན་གཟིགས་ཡིན་པས་གནོད་པ་བྱེད་མི་རུང་།
༥༽ལུང་བསྟན། གུ་རུའི་ལུང་བསྟན་པདྨའི་རྒྱ་ཅན་ལས། བརྟན་མ་རྡོ་རྗེ་དྲག་རྒྱལ་མའམ་རང་བྱུང་རྒྱལ་མོའི་ཕོ་བྲང་གསོན་སྙིང་གྱེན་ཏུ་བསླངས་པ་ལྟ་བུ་བརྗིད་ཆེ་བ་ཡོད་དོ༔ འདབས་རོལ་ཏུ་དྲེགས་པ་སྡེ་བརྒྱད་དང་བཅས་པ༔ གླིང་གི་མདའ་མཛོད༔ གཞུ་མཛོད༔ གོ་ཆའི་མཛོད་སོགས་ཡོད་དོ༔
༦༽ལོ་རྒྱུས། གནས་འདིའི་གཡས་གཡོན་ལུང་པར་གླིང་གི་མདའ་ར་གཞུ་ར་ཟེར། རི་ཁྲོད་རྒྱབ་རིར་གླིང་གི་གོ་ཆའི་གཏེར་མཛོད་དང་། རྩེ་མོར་གླིང་གི་སོ་དིལ་མཐོན་པོ་སོགས་དཔའ་བོ་གླིང་དང་འབྲེལ་བའི་མཚན་ཐོགས་པ་པ་མང་པོ་ཡོད། གནས་ཀྱི་གཡས་གཡོན་དུ་ལུང་པ་མདོ་དོག་པ་ཁོངས་ཡངས་པ་སྦས་སྐུང་བྱེད་པའི་གནས་སུ་རང་བཞིན་གྱིས་གྲུབ་པ་ཞིག་ཡོད་པ་ནི་གླིང་གི་དུས་སུ་གོ་མཚོན་གྱི་མཛོད་ཁང་ཆེན་པོ་ཞིག་ཡིན་པར་གྲགས། གླིང་གེ་སར་གྱི་ཆུ་ཚན་དུ་གྲགས་པའི་ཆུ་ཚན་ཉལ་ཁྲི་མང་པོ་རང་བྱུང་དུ་གྲུབ་པའི་རྒྱབ་རི་ནོར་བུ་སུམ་བརྩེགས་ཀྱི་དབྱིབས་སུ་བཞུགས་པར་ནོར་ལྷའི་སྒྲུབ་གནས་ཁྱད་པར་དུ་འཕགས་པ་བཞུགས། བྲག་ཕུག་འདི་ཉིད་གླིང་གེ་སར་གྱི་སྒྲུབ་ཁང་དུ་གྲགས། 
(1771)་སྐོར་ལ་རྡོ་གྲུབ་རྒན་ཀུན་བཟང་གཞན་ཕན་བཞུགས། 
(1880)་སྐོར་ལ་གྲུབ་ཆེན་ཀུ་ཀུ་རུ་པའི་སྤྲུལ་བ་སྔགས་རྒན་བསོད་ནམས་ཆོས་འཕེལ་དང་། གྲུབ་ཆེན་ནག་པོ་པའི་སྐྱེ་སྤྲུལ་རིག་འཛིན་འཇིགས་མེད་རབ་བརྟན་ཏེ། མུ་རའི་གྲུབ་ཆེན་ཀུར་ནག་གཉིས་ལྷན་གཅིག་ཏུ་བསྟན་པ་སྤྱིའི་སྐུ་རིམ་དུ་རྡོ་རྗེ་ཕུར་བའི་སྒྲུབ་པ་མཛད་པར་གྲགས། མུ་ར་བླ་མ་བློ་གསལ་ཡང་ལོ་ཉེར་ལྔ་ཙམ་དུ་སྒྲུབ་པ་མཛད་ཅིང་མུ་རའི་དགོན་པའི་མགོན་ཁང་གི་སྲུང་མའི་ཞལ་ཐང་གཉན་པོའང་གནས་འདི་ཉིད་དུ་བཞེངས། བླ་མ་བློ་གསལ་གྱིས། འདི་ངས་ཆུ་ཐིགས་རེ་ལ་སྔགས་རེ་བཏབ། ཚོན་ཐིགས་རེ་ལ་སྒོམ་རེ་བརྒྱབ་ནས་བཞེངས་དུས། ལྷ་ཐམས་ཅད་རེ་རེ་བཞིན་ཐིམ་སོང་བས། སུ་ཞིག་གིས་མཆོད་ན་གསུང་འབྱོན་ཐག་ཆོད་ཡིན་ཅེས་ཞལ་བཞེས་གནང་པའི་ཡེ་ཤེས་པ་དངོས་སུ་བཞུགས་པ་ཡིན། །
གྲི་བོ་ཞིག་གི་གའུ་གནས་འདི་ལ་སྦས་པས་གཙོག་ཤོར་ཚུལ་གྱི་སྒྲོས་བྱུང་སྟེ། མེ་བྱ་(1957)་ལོར་གཞི་ཆེན་ཀུན་བཟང་ཉི་མ་ཕེབས་ནས་མནོལ་བསང་རི་ཁྲུས་རྒྱས་པར་བྱས། གཏེར་མང་དུ་སྦས། གནས་ཉམས་གསོས་ཤིང་གནས་སྒོ་ཕྱེས་པ་ཡིན་ཞེས་གསུངས། །
(2006)་མེ་ཁྱི་ལོར། ཡ་ཆེན་གྲུབ་དབང་ཨ་ཆུག་རིན་པོ་ཆེས་རང་བྱུང་རྒྱལ་མོའི་གནས་སུ་ངོས་འཛིན་གནང་ཤིང་གནས་སྒོ་ཕྱེས་སོ། །
སྨྲས་པ། །ལམ་གྱི་རྩ་བ་བཤེས་གཉེན་བསྟེན་ཚུལ་ལེགས། །ཆོས་ཀྱི་སྙིང་པོ་དྲན་ཤེས་བག་ཡོད་ལྡན། །བསྟན་པའི་རྩ་བ་དགེ་འདུན་སྡེ་གཉིས་མཐུན། །ཐུབ་བསྟན་འཕེལ་ཤིང་རྒྱས་པའི་རྟེན་འབྲེལ་ལེགས། །ཕྱི་རུ་ཚུལ་ཁྲིམས་གསུམ་གྱི་གོས་བཟང་མཛེས། །ནང་དུ་རིམ་གཉིས་ཏིང་འཛིན་ཚད་དུ་འཁྱོལ། །གསང་བ་རང་རིག་གདོད་མའི་རྒྱལ་སར་བསྙེགས། །བསམ་གཏན་ཆོས་ཀྱི་འཁོར་ལོ་བསྐོར་བའི་གླིང་། །མཐོང་པས་རྣམ་པར་གྲོལ་བའི་ཆོས་ཀྱི་སྒོ། །སྙིང་གི་བཅུད་དུ་ལྷུང་བའི་རྩེ་དགའི་གར། །བཤད་སྒྲུབ་སྐྱེ་བ་ལྔ་བའི་དབྱངས་སྙན་གྱིས། །ཉི་ཟླས་ཁྱབ་ཚད་མ་ལུས་ཕན་བདེར་སྦྱོར། །ཐེག་པའི་རྩེ་རྒྱལ་བསམ་མི་ཁྱབ་པའི་དོན། །ཀ་དག་འོད་གསལ་རྫོགས་པ་ཆེན་པོའི་དབྱིངས། །ཟགས་བཅས་སྒྱུ་ལུས་རྡུལ་བྲལ་འོད་སྐུ་རུ། །འཕོ་བའི་ཟབ་རྒྱས་གདམས་པའི་ནོར་བུ་འཛིན། །ས་སྤྱོད་ཞིང་དུ་བཞུགས་པའི་སྐྱེ་བོ་ཅོག །མཁའ་སྤྱོད་གསང་ལམ་བསྙེགས་པའི་ལམ་སྣ་ཟིན། །མཐོང་ཐོས་དྲན་པའི་སྐྱེ་འགྲོ་རྡུལ་གྱི་གྲངས། །བདེ་ཆེན་ས་ལ་དབུགས་ཆེན་འབྱིན་པར་ཤོག །
ཕྱི་ལོ་ (2020) ་ལོའི་ཟླ་(08)་ཚེས་(08)་ཉིན་མུ་ར་དགོན་གཞུང་ནས་བཀོད་པ་ཛ་ཡནྟུ། །
 
木拉寺簡史
〈帝釋天王頂寶〉

南無 咕如威
沖拌二種資糧乳海中 身語意德圓滿映白輝 顯滅二執熱惱之威德
所知遍智釋迦獅前禮 綻耀二教利樂千毫光 顛倒祈願毒害口氣者
熾燃威力法輪行伐戮 獻供貝瑪嘎啦第二佛 一切三世諸佛事業舞
顯現奪意嬉女相度母 受如來教具德怙兄妹 三根護法海會賜善妙
揭示十萬教證光輝之 帝釋天王頂嚴妙寶珠 轉動禪定法輪之教言
獻予南閻浮提大地眾
念誦供養為先行，木拉寺史將稍述。
1.	寺名乃，今公許曰“木拉寺”，全名“瑪隅禪定法輪洲”。“木拉”意指“漠爾汗”，蒙古語謂“馬背王”，示其木拉宗親之源流，瑪隅”謂居黃河岸，“禪定法輪洲”系指轉動隱遁修禪為主之教證法輪處。寺名嘗曰“果多修院”、“木拉黑帳營”、“諾丹法帳營”、“法谷帳營”、“佛塔黑帳營”、“督格山居寺”、“東方廣弘釋教洲”、“木拉喇嘛寺” 諸名處所隨宜而易。
2.	伽藍始年乃，西元1477藏曆火雞年。共同而言，牧區黑帳由一轉一，經徙多次，于黃河岸建立閉關房，以此認定為寺院之主要開端根據，從此延續不絕出現眾多持傳承者、學者和成就者。然若以血統法脈而言，亦有以噶陀派大成就自在者喇敦南開仁欽之宗嗣，木拉諾諾之母白樂公主，為當時駐錫康區梭托僻靜處(西元八世紀毘廬遮那大師創立)之領主，以其立寺年份計為始年。
 
3.	地區乃，如古史中記載，稱為瑪隅八草原，《甯氏戰神穰解法》中敘述：

地域瑪隅八草原 瑪王父系一妹母 姓氏為年瑪薩穆 北方丁丁女皇後

以及，薩迦阿旺根嘎羅珠所造〈十二安寧地母供養文〉中云：

多康瑪沁奔日聖山中 瑪瑞遍主金剛猛王母

如是藏區十二護地母之一，瑪瑞遍主金剛猛王母，俗稱交宗日秀神山腳下，黃河流向以劃分，果洛三區下邊界，外牧三區之上端，現甘肅省甘南州瑪曲縣木西合鄉木拉大隊之內，於尕(ga)波大山谷和交宗大山谷中間，尕若崖口與交宗崖口中，處於上、下平原之下平原，位於秋隆小山谷與尕隆小山谷中間。
4.	法脈乃
(1)佛教共同傳承：吉祥勝者釋迦能仁教，盡諸顯密之教規。
(2)蓮師不共傳承：主依威壓現有蓮師為自宗，兼學不分宗派之寺廟。
(3)家族血脈傳承：木拉家族為大成就者喇敦巴後代，以吉祥勝者噶陀巴喇敦南開仁欽宗嗣所流傳之傳規為不共傳承 。
(4)寧氏西青傳承：甯‧尼瑪沃瑟後代西青寺大德索南華滇之傳規，督格上師洛桑饒吉所傳下溫薩耳傳，此三(喇敦血脈、寧氏西青、督格溫薩)為主要三大傳承。
(5)相關甯瑪巴傳規中，北岩藏多傑札、敦都多傑、龍薩寧波、龍欽心要、康倉大師之法脈為此寺主修傳承法。
5.	寺院之建室乃，建有寺院大經堂、觀音殿、護法殿、齋堂、八上師府營各自之佛堂，以及十八僧舍百七十僧人居住，寺院周圍尚有五十三大轉經輪、二千五百多個小轉經輪。
分區部門乃，寺院大眾、佛學院、禪修院、藏醫院、咒士院共五部。
全寺管理者乃，寺廟活佛與地方官員，司管寺眾整體、傳統季節性法事與活動、日課、經懺、財務等職務。
佛學院授基本文法、顯宗五部大論、密宗四續法門。
禪修院授龍欽心滴前行五加行，循至大悲觀音苦難自解脫閉關。往昔木拉寺有木拉觀音法會，延革為督格活佛八關齋戒法會，禪修院沿襲此統觀音法脈。
藏醫院授藏醫藥術曆算相命，饒益社會成辦利樂。
咒士院內男女居士修前行法，舉辦觀音法會、度母法會、極樂法會，諸結緣者恪遵善法。
6.	寺院鎮殿之寶乃，六米銅金所制千手千眼觀音聖像、五米寂靜蓮師像、五米忿怒蓮師像、釋迦牟尼佛一千尊、度母兩千尊、雅礱琉璃洞聖地所迎取之薩霍爾蓮花生大師伏藏像、滅除輪回觀音像、桑耶寺蓮師加持而由寧‧尼瑪沃瑟所取出之伏藏天鐵金剛杵、嘉木樣協巴二世遍智究美旺波所予釋迦牟尼佛金剛座佛像、西青翁珠活佛等所予天竺、漢地、尼泊爾、藏地等處所得諸多古老銅合金佛像、法器及伏藏品，另還有特別信物護法神旗為主之眾多器物。
 
7.	主修法門：大悲觀音、八大法行、多羅度母、眾會怙主瑪哈嘎啦、瑪哈嘎莉護法、孜瑪入護法、獅面護剎、安寧地母金剛猛王母。
(1) 循如諸寺，不斷奉持三毗奈耶(夏住、長淨、解制)之常規。
(2) 出家入此，恒持八大法行身壇城，乃寧‧尼瑪沃瑟後嗣西青寺傳軌。。
(3) 祭祀祈禱普巴金剛並與護法未嘗斷絕，木拉僧團其良規焉。
(4) 歷年不斷八關齋法，其數有八(16天)，乃督格僻靜處無誤傳軌。
三大重要法門：自木拉諾諾遷移黃河岸，觀音、普巴金剛、眾會主瑪哈嘎啦此三法門未曾間斷，此等法門中木拉觀音六字真言法會尤為著名，西元1789第十三遶炯土雞年，始建北岩藏觀音菩薩解脫眾生之大法會。
8.	寺規：本寺系戒律道場，恪遵三止三行之矩，三止曰：止女眾住寺、止煙酒進寺、止法會開葷。三行曰：行聞思修、循行寺規、主行公利。
 
ཞིང་སྐྱོང་སེངྒེའི་གདོང་པ་ཅན།
★興炯獅面護刹
9.	法行乃，新年初一祀禱護剎護法為噶陀西青派傳規。
10.	藏曆翼宿月(正月十六至二月十五)初一至十三間十日大法會為噶陀大活佛西青傳規，藏曆四月氐宿月斷食八關齋戒為格魯傳規，六月之悉地寶瓶大成就法會為康區伏藏傳規，結夏安居為佐欽寺傳規，八月大悲觀音苦難自解脫七日修法為北岩藏傳規，十月普巴七日修法為噶陀傳規，馬月大供養(藏曆十月廿五日)為黃教格魯派傳規，年尾三日獻供普巴金剛、或獅面母、或馬頭明王任宜之除夕廿九朵瑪為噶陀傳規，木拉村莊共同舉辦之大法會為“祈願任運”、“多羅度母”、“眾會怙主瑪哈嘎啦”，有如此之祀禱傳規。
11.	歷史乃，本地原居民稱作木拉，木拉先輩祖師蒙古處琥爾汗或稱綽克圖台吉(又稱卻圖和、蒙肯朝克圖台吉，為達延汗玄孫、格哷桑札札賓爾曾孫、諾諾和孫子、巴賴和碩齊諾顏之子)，其父祖之親戚木拉根嘎巴桑從噶陀來此樹立密咒舊譯寧瑪派，複於西元1477火雞年，根嘎巴桑於覺囊派法王迦哇桑座下修習吉祥時輪六支，並建置修行禪房為木拉僧團之創始。其親族木拉前輩根嘎朋措依止仁珍敦都多傑(1615-1672)座下學習，勸請敦都多傑大師寫下《敦都瑪沁山神祭祀儀軌》。金龍年(1640)木拉祖父木拉諾諾，尊稱為札利南迦，提議遷至黃河流域，抵遂定居，逐漸發展出僧俗二部。其後近兩百年由木拉肯本咒士血脈家族諸咒士、新木拉給根、榮譽格西木拉秋則、木拉喇嘛、木拉諾丹等辦理法事。
一旦發願成熟時，將由色達區甯氏宗嗣，與嶺夏‧鄔金倫珠結上法緣，其上師噶陀菩薩索南堅贊生歿於1679-1723年之間。
由史書紀年，嶺夏‧鄔金倫珠之著作《寂忿降魔》中記載：“金虎年(1770)孟夏時日，年邁上師鄔金倫珠於自齡77歲時，於卡欽密咒洲禪房中，上座念修時所編述。” 如是云云。以此為計算根據故，其應當誕生于1693水雞或1694木狗任一年，歿歲乃金馬年。
自傳中述：

馬年馬月初十日出時 阿闍黎蓮師噶陀尊前 無別大勝壇城融法界

有如是記述。
嶺夏‧鄔金倫珠第二轉世西青寺依怙主索南華滇賜予噶陀之上師慕楚秋樣多傑之秘文(《安多東方祭祀儀軌》)中授記曰：“卿往南行，於稱名交宗巴顏神山拉則山脈建立供神台，若能啟建大悲觀音解脫眾生之修供，將能饒益有緣，並且必出法嗣。”又噶陀金剛座紅印公文指出，木拉多欽上師迎請青年依怙主索南華滇，於西元1789第十三遶炯土雞年，在上部拉則修築木拉果多八大法行大塔。于昔有之黑營大帳篷中設立大悲觀音解脫眾生九日修供法會之傳規，因而與西青寺上師諸位師傳，締結甚深法緣與誓言。
西元1784年前後，木拉老僧丹吉擔任安多遍智嘉木樣協巴二世究美旺波之大知客將木拉家族加入拉卜楞祈願團，嘉木樣二世賜予木拉公文以及釋迦能仁金剛座佛像，木拉村成為拉卜楞寺舉辦大神變節法會團員之一，于十五吉日作為功德主。
西元1818土虎年，西青毘廬賢哲桑阿丹增蒞訪，修築嘎龍山谷菩提塔，並啟建悉地寶瓶修法，由木拉上師索南確佩等辦理法事。
西元1884第十五遶炯木雞年，木拉蔣滇迎請溫薩耳傳之傳人怙主督格活佛一世，設立“督格僻靜處(鬥蓋日朝)”，木拉若干法流匯合為一，成為木拉主寺，各方上師、轉世者、僧伽眾湧而至，得名“木拉喇嘛寺”，由木拉八大菩薩以及稱為咕、那(咕咕日巴、那波巴)兩位大成就者辦理法事。
1980金猴年，在黨中央和縣政府領導下，批准復興佛法。木拉僧團分為三組，於各地舉辦蓮師猴年猴月初十法會。
1981金雞年，為復興佛法之緣起，於木拉僻靜處舉辦廣大蓮師初十法會，重建菩提塔。
1983水亥年，依照康倉大師和貢塘倉大師滇必旺秋指示，將寺院遷回過去木拉僧團所在處秋隆，由木拉喇嘛索南旺迦、木拉查祖格列活佛、貢秋乎活佛、土年活佛等所有寺廟活佛們帶領僧俗二眾，於政府支持下，重建成現今寺廟。
12.	歷代木拉上師乃，過去所有木拉家族宗嗣分為二次第瑜伽咒師，其中稍述僧俗二眾為法教眾生廣大利益之承許，木拉根嘎巴桑、木拉根嘎朋措、木拉諾諾多傑札滇、木拉路迦本、木拉咒師肯他本、木拉帖本、木拉多欽上師、木拉萬甘丹吉、木拉給根鄔金諾布、木拉上師鄔金圖多、木拉阿甘索秋、木拉鄔秋上師、木拉查祖、木拉活佛、木拉鄔金松饒桑波、木拉丹增尼瑪，其間眾位善師宛如珍寶鬘般曆世，於此僅略述若干要士云耳。  
13.	西青依怙主翁珠活佛第四世‧依怙主翁珠圖登龍德迦措，父為木氏木如旺之宗嗣，木拉噶貢為當時木拉家族首領，母為西合雄村村官之女，名卡卓措。藏曆水狗陽年 (1922)生於木拉山中，于督格大師尊前獻發搭衣，符合眾多新舊不分宗派之轉世授記，尤其第五世佐欽法王的預言中記載：

瑪隅帝青藍寶大地上 父乃馬頭化身噶為名
母乃亥母化身措為名 湯東嘉波化身狗年生

以及蔣揚欽哲確吉羅珠之授記曰：

瑪原平川大河岸 東方富庶人家中 父名為貢母名措 善種幼孩狗年生
毗底達拉(意為持明)大菩薩 持有經咒法命要 結緣安置解脫地
如二種授記中，于父母名號、出生地、生肖、“毗底達拉”謂其幼時小名“仁波(意為明覺)”，全名仁珍嘎饒多傑(藏語“仁珍”意為持明)，如是清楚預言般，從西青寺尼達桑波菩薩與毘廬瑪德化身轉世智美丹增二人受沐浴搭衣，得到鄔金智美多昂確吉堅參之名號冠冕，舉行隆重座床儀式，被交付噶陀西青三大母寺、廿一子寺之寶幢。
翁珠活佛之親教師──迦絨巴老上師嘎桑迦措，為前代翁珠活佛之親弟子，三年中惟持師名即遷轉意義傳承開悟，於密意界中流露，故老上師受封為太師。
翁珠活佛依循共同舊譯教藏之傳規、不共西青依怙主一世淨相法之噶陀宗規，具諸多超聖別法等視傳承之傳規修習時，僅示表法即入心中。
翁珠活佛依止西青寺根桑尼瑪、翁波剛夏讓卓、迦瑟尼達、西青瑪德、堪欽阿嘎旺波、旺達蔣珠等上師，又先後依止諸多大依怙主，包括敦珠法王、頂果欽哲法王等上師，並敬奉修瓊珠古慈誠桑波為其不共上師。抵達衛藏後住於哲蚌寺，聽受五部大論，獲得吉祥哲蚌寺措欽珠古之頭銜，並獲持果芒札倉珠古名號，享有拉讓巴格西榮譽。二次歸鄉，第二次決意定居，建立新西青本則寺，涵蓋原西青寺體系，保存法教和資產。1997火牛陰年，藏曆牛月下弦第二善日(初七)，尊者以76歲高齡，示現勝者涅盤坐姿中獅子臥式，伴隨啥聲，粗大色身劇縮、心意消融光明法界中。遺體火化時，長達數日天樂悠揚悅耳，光輝宛如絲索照映各方，良久不歇，骨化舍利、佛像等稀有事蹟成為諸位具信目饜意足之甘露。
弟子乃，殊勝迦旺珠欽十二世、西青寺之轉世上師迦瑟永佐、珠圖丹秋林之大堪布、西青寺各部會轉世上師，其餘無數薩迦、格魯、噶舉、寧瑪之堪布、轉世珠古、善知識，彷佛金鬘般遍及瞻洲各方。
講述著作有《密集金剛釋難解疑》完整一卷、《米滂仁波切之法教解疑類詳理講規》篇長廿一紙、《不共秘密藏釋》一卷、《大圓滿顯示赤裸見地之口訣》一卷、若干書信、《木拉寺規略說》、各種筆錄等。
14.	歷代殊勝依怙督格山居大師(德格倉)乃：
木拉僧團諸位轉世上師不以地位分大小，而以年齡分老少，以戒臘區別長幼，大金剛阿闍黎之重責落於誰人，尊其為首。阿裡班禪貝瑪旺迦嘗云：“注重真傳與智慧。”有如是相應經續之教規而尊重先師之優良道統。督格大師接掌要任已，合一統籌木拉僧院與修院，持有所有寺院、修院之教法寶幢，逐漸演增成歷代督格珠古。
§ 第一世督格活佛(德格倉)：名為洛桑饒吉。西元1853第十四遶炯下半年，生於謝瓊村，為父親督瑪威堅、母親瑪薩屋督二人之子，大成就者強巴秋珍等金剛預言認定為三世間之怙主──聖者觀世音菩薩化現之遊舞，乃由養育化機、護教利生髮心極淨之力誕生，綽有令譽“聖怙人中之獅洛桑饒吉”其嘯吼猶如夏鼓雷音響徹十方。殊勝大士本身傳記彷佛汪洋般超越思詮，為提起虔信僅略述一二，其于18歲時醒悟輪回萬法無毫許實義、惟觀無常故舍離輪回諸事，離家前往下阿壩縣賀明大師座下，聞受般若波羅蜜多施身法灌頂、引導、口訣次第，往詣一千處泉水、屍陀林不定處修持深義施身斷法竅訣。
20歲時，於第八世格爾德洛桑稱列(1849-1904)座下受近圓戒，以正知正念不放逸嚴謹持戒、清淨不染失墮，恒時以出離、厭離心策勵心續，舍世耽著。其相續盈滿菩提心而於所有優劣化機，宛若慈母憐子般大慈大悲欣樂授予法施，出離世間八法之貪戀並截斷四魔之傲慢，入於離戲般若佛母之密意界中，獲證原始佛位冠冕。複於勝道三學處、般若六度、四攝事等如海般佛子菩薩之景行，夙夜奮發、恒恭精進，不稍解其身束帶，晝間不懈惟行法度日，夜間三段亦廢寢不寐，惟行善業與修持，畢生如一日，未嘗逾越。為所有尋求庇護者隨其意願賜予加持等，承擔諸佛菩薩德行大海之重任。
西元1885年，督給山居大師歲32，應木拉蔣丹等師兄之邀往木拉，至尕、交兩處之交界稱為“羊圈”處，其地靈傑，實幫助善法與禪定之寶土，加持已始築一山中伽藍，辟建山林、架屋築室，首發安頓、次育法行，彼時以師純淨發心倂其業願力故，逐時成熟化機，木拉八大府營等遍方眾多上師、活佛、善知識厥如蜂聚蓮苑般紛至遝來。
木拉黑帳營若許人亦遷居此地，眾築己所。于中央建立觀音殿，新制寺規，寺名曰“督格山居寺(督格僻靜處)”。凡入寺者，修行為主，終生持斷食齋戒，一日餐語，一日斷食禁語，二日一輪，反復行之，禁酒、肉、五辛。每朝寅時(3-5點)受戒、修法；辰時過半(8點)早齋，禁食日則行長拜；巳時修法畢用膳，未申(2-5點)修法，酉時過半(6點)制擦擦或水供，戌時(7-9點)修法畢寐。寺有年邁比丘、行者幾人，日寐三小時，余咸致力佛法，習禪修法等，堪為楷模。
大善知識恰上師吉美達吉、恰上師金巴迦措二昆仲蒞此，二者系智德兼備之聖士，恒致力於講修學三輪(自學、自修、利他弘法三者)之業，不分宗派受持、守護、弘揚教法珍寶，著重教法根基毗奈耶律藏。堪布吉美達傑華桑波為十多位沙彌比丘剃度傳戒，金巴迦措上師承接夏居負責人之擔，打下結夏安居與布薩齋戒等毗奈耶之基礎。徒眾隨各需求講聞修顯密教法等弘揚教證二法。
督格大師不染絲毫世間諸事、俗家經懺等喧囂，無有傳講、受法時，終生閉關，惟積資念修度日。
大班禪第九世蒞此時，夏沃山居大師、督格山居大師(督格活佛)耳聆其美譽故，廣施斷食齋戒經函語所依物，二師等人複為其常轉法輪、蓮足堅穩，獻上十萬次斷食八關齋戒之曼荼羅(200多人進行三年，合109500次)，大班禪嘉許彼等無垢嚴持溫薩耳傳 之宗風，札什倫波寺與班禪大師府授予夏沃慈南倉、督格山居大師二者等同札什倫波寺密續院金剛阿闍黎資格，頒賜手諭與黃色披衣。西元1935年83歲時，督格大師告眾曰：“二位喇嘛(金巴和吉達)已歸逝，吾當欲與子等同住些時，然猶疑至今，今查珠仁波切等住世尚久，但死且歡。”語畢示疾，受持斷食八關齋戒、供養、頂禮、製作佛像擦擦等無餘依舊，時值西青寺果瑟氏喇嘛札西迦措適此，師予一錠五十兩大元寶、淨白哈達，曰：“今伽藍無主，爾等西青諸師須助，管理此木拉僧團關房。” 如此交代。督格活佛在世時，主張木拉僧院與僻靜關房合併。約莫其時，阿瓊康薩村首領康萬清委員長兄弟(康萬清、康克明兄弟)殷勤勸請故，督格活佛傳下大悲觀音苦難自解脫大灌頂，此灌頂俱為大師畢生首次與末次灌頂，黃河之山陰山陽二處擁聚求法者，為眾圓滿傳竟，同年箕宿月六月上弦初四吉日，受八關齋戒禁語，當日晨間課誦如昔、圓滿陳設供養、頂禮百餘次，外出施水食子時，虛空滿溢虹光，虹光毫端直射至房頂，眾鹹目睹。歸返寮房時以手示意掩扉，示現色身歸攝法界之相，入定三日，出定已荼毘。其後，諸方所至外地求法者、尋庇佑者悉各歸鄉。查珠活佛領僧俗二眾商議，木拉僧團與木拉關房(鬥蓋日朝)並為木拉總寺。
§ 第二世督格活佛(德格倉)：名為強巴確札。西元1936年生於謝瓊村，為父親瓊迦、母親嘎准二人之子，於普布覺大師強巴本洛仁波切座下，三次金瓶掣簽觀察而認定，賜名強巴確札。7歲時於木拉寺舉行坐床典禮，堪欽強秋堅參與木拉喇嘛索根二人為其親教師，乃俱生悲智特法之聖者，學習基本課誦、書寫通達易曉。11歲出家學習戒定慧三學，于諸多上師座下聞受灌頂、口傳、竅訣。18歲時往拉卜楞寺習經論。20歲返木拉寺為眾傳授長壽灌頂與諸多教言引導後，複往拉卜楞寺。21歲習般若時期，富辯論之美名。西元1958年23歲時，密意歸於法界示寂。
 
§ 第三世督格活佛(德格倉)：
འདུག་དགེ་སྤྲུལ་སྐུ་ཨོ་རྒྱན་གསུང་རབ་བཟང་པོ།
★督格活佛鄔金松饒桑波
名為鄔金松饒桑波。西元1973第十六遶炯水牛年，生為父親索波諾布、母親慕爾薩炯波之子，自幼本俱慈悲等純淨善行，任何行止循善從良故，小名喚“桑波(賢善)”。授記中云：“此轉世系身語意三化現所生。”督格二世強巴確札授予此世化身之授記乃：“父親索波諾布，前格爾德寺之僧人，素擅長念誦，乃住于謝瓊村之經懺師。”發此授記函，督格二世召三世之父諾布曰：“子前來。”諾布遂適之。師告曰：“爾為寺僧，深諳寺風，欲尋征問。”語畢，詳盡商議，旋系自念珠於其身曰：“吾此珠授汝，俟有需時。”言畢欣然。此念珠今存複化身松饒嘎滇手中，蓋前世以來緣起相合而致。康倉大師噶旺卓德林巴伏藏授記曰：

自處近郊尕波山脈中 賢敏諾布莊嚴之緣起 堪為群英具足悲智者
依于多羅悲意之涼蔭 備五色鄔巴拉花韶齡 黃袍飾身為僧利教生

如是乃聖觀世音之授記。循此，西元2010年藏曆09月01日遍智六世嘉木樣活佛洛桑吉美圖登確吉尼瑪尊者亦認定尊者為第二世德格倉真實化身，頒賜鄔金松饒桑波為名號冠冕。六世嘉木樣活佛及中央宗教指導批准為轉世活佛。
西元1983年，11歲于木拉活佛丹增桑波座下學習念誦時，尊者為聖者轉世故輕易通達，複廣聞前行積資淨障按持明之傳軌修持，並諸視傳承、科判、儀軌、念誦、旋律等，以及所有康倉大師伏藏法之灌頂、口傳、引導等。於諸多聖者座下進行聞思。14歲時于翁珠活佛座下獲受沙彌戒，取名松饒嘎滇，並于座前聞受《入菩薩行論廣釋》等。于西青寺毘廬蔣樣滇貝堅參座下聞受敦都多傑、龍薩寧波二者之灌頂。
20歲往詣吉祥拉卜楞寺，於大善知識蔣樣尼瑪上師、赤巴根敦迦措、阿克札西迦措、赤欽貢塘六世滇貝旺秋等座下聞受諸多灌頂教法，于六世貢塘倉活佛座前獲三次時輪金剛灌頂，並修習若干年。西元2002年30歲往喇榮佛學院，承侍法王如意寶堪布晉美朋措炯內與眾多善知識，進行聞思學習，循次獲得廣大灌頂、口傳、竅訣。西元2019年03月22日於遍主佐欽白瑪格桑法王座下聞受大圓滿上師心滴、大圓滿耳傳廣釋。法王意極欣樂，隨而攝受成為法王心子之一，其心秉正知正念、不放逸而嚴謹持戒，飽具勝道三學處之功德，恒勤於舍離、念誦三輪之事業，不逾越勝士之稟性，於世出世間法具廣大遠見。木拉寺大恩傳承上師貢秋上師以慈悲授予督格倉所有康倉藏大師之不共法傳承。今為甘肅省甘南州瑪曲縣木西合鄉木拉寺(禪定法輪)主持上師，兼木拉寺寺務管理主要負責人，活佛委之往漢地各大城市都邑，並馬來西亞、新加坡等國家地區弘法佈道，凡此期間，凡結緣眾均獲暫久利益。尊者如同眾多高僧大德，以聞、思、修，講、辯、著等勤護、廣弘如來教、證二法。
15.	木拉歷任堪布乃：
木拉僧團雖成立已久，因僧侶與咒師共住故，無法舉行三毗奈耶儀軌(夏住、長淨、解制) 之常規。督格山居院始為僻靜處，雖有僧眾然前期無法結夏安居。自佐欽寺二位恰伏藏大師之子和查喇兩兄弟來詣，僧眾由此期間始行若干年布薩。往昔結夏安居時，須赴他處接受，今諸上師密意一致故，於木拉本地殷重實行結夏安居法。
首次舉行結夏安居之緣起乃，祈請眾所敬戴之上師西青瑪德、珠古、堪布安住，令彼歡喜而允。
時名華措之成就者，傾蕩資產，盡供寺院，為數有三也。初次供養，支應木拉夏居，清算資財時，供養了牛毛帳篷並諸財物，乃至私畜犬狗，咸作清淨供養，複供養寺院喇嘛必需裝束，其餘尚有：十匹馬、二匹騾、二隻犬、三十匹牝犛牛、百隻犛牛、百餘隻綿羊、大筆銀錢、若干匹綢緞，據言有大小諸多牛毛帳篷。
給予諸位結夏安居者大殿帳、黑牛毛廚帳、法衣、祖衣、敷具，並提供齋供基金。于此初次結夏安居受供之堪布、阿闍黎、連同施主檀越極其圓滿之故，時人稱為“最富有之結夏安居”時期，遂成一詞。
其後，督格山居大師等圓寂，爾後，諸山僧生計轉艱，然為護教利生能捨身命之清風亮節至高無上，彼等勇猛精勤不斷，嚴持木拉夏居布薩之稀有傳記輩出繁多。
 
1) 首任堪布：西青毘廬瑪德珠古洛桑智美丹增。其同為西青寺之堪布與金剛阿闍黎，乃索甲仁波切之傳人，依彼發心故，索甲仁波切於歲59木虎年(1914)春受邀造訪木拉。仁波切首立木拉寺瑪哈嘎啦怙主與普巴橛修法，複為木拉寺取出〈怙主略祀〉之密意伏藏，該年毘廬瑪德親任結夏安居戒律堪布，設置木拉夏居，自購善種良質合規之缽盂、犍椎、淨瓶等毗奈耶資具，供養木拉寺作為公產，木拉寺與西青寺當時有八十位僧眾接受結夏安居律儀，遂有“木拉八十僧眾之稱”(木拉僧團當時有數百位在家咒師和出家沙彌，然未行結夏安居)。
2) 第二任堪布：堪欽吉達。生為恰伏藏大師之子，年幼出家，精通一切顯密明處，於佐欽寺與多竹欽寺求學成為堪布，現舍事沙門相安住。
3) 第三任堪布：堪欽珍巴。生為恰伏藏大師之子，年幼出家，精通一切顯密明處，於佐欽寺與多竹欽寺求學成為堪布，乃至圓寂之間，於木拉僻靜處安住、受持大乘斷食律儀，現舍事沙門相，於此其間，兩兄弟輪值擔任木拉寺堪布至於圓寂。
4) 第四任堪布：堪欽根嘎列桑。即雜果查祖活佛二世，於雜果寺從根嘎日秋受出家戒，於覺囊囊塘寺等聞思經論大海，擔任若干年木拉寺堪布，其傳記已於前述。
5) 第五任堪布：堪欽圖巴。即西青措果倉，任西青紅堡洲之寺院上師，西青喇章寺之結夏安居管理人等職，極為尊貴，曾任一、二年木拉夏居之堪布。
6) 第六任堪布：堪欽嘎卓仁波切。年幼出家，於西青寺與噶陀寺修學，成為安臧珠巴之心子，畢生捨棄坐騎與肉食，財食獻予僧眾，自不謀取，為木拉寺諸位轉世活佛之上師以及夏居之堪布。
7) 第七任堪布：堪欽蔣秋堅參。年幼出家，終生修行，長時擔任木拉寺之堪布。
8) 第八任堪布：堪欽貢秋慈誠。年幼出家，入拉加寺僧團，向夏沃慈南求受近圓戒，於木拉寺諸位堪布不能親臨時代理堪布，並長時擔任現職堪布，往後世代更迭之時，木拉僧團仍不間斷結夏安居、受持布薩律儀，全為其功績。
9) 第九任堪布：堪欽根嘎確佩。為一圓備賢、正、良三者之士夫，與堪欽貢秋慈誠二人輪替而長時任職。
10) 第十任堪布：堪欽丹增桑波。共許為殊勝化身，於年10歲任職堪布，為諸青年授予戒律學處，於總體寺院之恩德極深，其傳記已於前述。
11) 第十一任堪布：堪欽桑巴倫珠，又名圖登欽列迦措。年幼出家，詣西青拉章香巴林中，尊奉西青瑪德仁波切為根本上師，獲授權為金剛阿闍黎，于教法興隆時期擔任堪布長達十年。
12) 第十二任堪布：堪欽丹巴饒吉。西青翁珠活佛與康倉大師之弟子，持戒清淨、精通寺院各種儀式，為僧俗二眾所尊敬。
13) 第十三任堪布：堪欽圖登迦措。為木拉宗嗣，西青翁珠活佛與康倉大師乃其主要上師，通曉律藏，此二位堪布輪替長達近二十年。
14) 第十四任堪布：堪欽根瑟或稱圖登華滇桑波，于喇榮佛學院獲得堪布學位。
往昔堪布年史有闕漏故，2014年堪欽桑巴倫珠與堪珠丹增桑波二人進行詳究並正確編述。
 
16.	木拉寺古代大德乃，前後所述之木拉地方賢哲成就者，以及
མུ་ར་དགོན་པའི་བླ་མ་རྣམས། འདུག་དགེ་སྤྲུལ་སྐུལ་བཟང་པོ། འདུག་དགེ་བསྟན་འཛིན་ཉི་མ། མུ་ར་སྤྲུལ་སྐུ་མཆོག 
རིག་འཛིན་ཆེན་པོ་པདྨ་དབང་ཆེན། ནག་ཥེ་བློ་བཟང་བསྟན་པའི་ཉི་མ། འཇུ་སྤྲུལ་ཐུབ་སྙན། ཨ་སྐྱོང་དོན་ལེགས་དང་ཨ་ཁུ་ལགས།
★木拉大德眾： 1. 督格桑波活佛2. 丹增尼瑪3. 貢秋活佛
4.仁珍千寶活佛 5. 圖年活佛6. 安度納克7. 阿瓊敦列8.阿克喇
1) 木拉秋則透美 
2) 木拉秋則格桑札西 
3) 督格山居大師時期八大府營上師乃
① 督格倉 (德格山居大師)      		② 恰喇倉 (恰喇二位堪布)
③ 查喇倉 (雜果查祖二兄弟)		④ 華喇倉 (華措珠欽上師)
⑤ 祖喇倉 (噶陀仁珍千寶)  		⑥ 特特倉 (大成就者阿克特特)
⑦ 喇嘛倉 (木拉喇嘛家族) 		⑧ 阿巴倉 (木拉咒士家族)
木拉八大菩薩當中，木拉索勒為西青瑪德認定為普賢菩薩之化身(因此八大府營上師與八大菩薩有別，古代八大府營上師有各自本營、佛堂、僧團、信眾、牧場)。 
4) 大成就者咕、那：大成就者咕咕日巴之轉世木拉阿甘，
以及大成就者那波巴(黑行者)之轉世噶陀仁珍千寶‧究美饒殿 
5) 西青寺依怙主翁珠活佛 
6) 準噶爾堪布活佛格桑南迦
7) 木拉夏珠或稱智慧活佛洛桑貢秋
8) 木拉活佛丹巴迦措 
9) 榮塔喇讓巴活佛
10) 木拉那圖登 等於地方有貢獻、有名諸學者。
于此佛法興盛之時期，四位重要教法代表乃：
§ 木拉喇嘛梭勒：馬年1906-1982年，享壽77歲。本名索南堅參，為西青寺活佛瑪德仁波切之心子大士，修持三學處之道，為不染過失之高僧、修持二次第之成就者，智慧於二實相宛如虛空般完全了達自在者，終生恒以修行為主並作念誦，常受斷食齋戒等法行，惟以慈悲帶領僧俗二眾，深德難以述說。
 
§ 查祖格列活佛：
 ཛ་མགོ་ཚ་སྤྲུལ་བཤད་སྒྲུབ་དགེ་ལེགས་རབ་གསལ།
★雜果查祖謝珠格列饒瑟活佛
西元1941第十六遶炯之金蛇年，生為父親咒師云滇迦措、母親木拉薩路吉之子，由蔣哇瑪德與西青瑪德洛桑智美丹增二人認證，取名為謝珠格列饒瑟華桑波，於本寺舉行隆重坐床儀式，年滿8歲，從阿喇貢仁波切處求受出家，以三歡喜依止堪布嘎卓仁波切、上師欽饒沃瑟仁波切等，開始進行林珠大師所造之皈依解釋等前行法並圓滿累積五十萬次，圓滿《入行論》本頌之聞思傳講以及相關根本頌、注釋，複能憶持，修學無量無邊菩薩之行止。從西青寺活佛根桑尼瑪圓滿聞受敦都多傑、龍薩寧波、北岩藏三者之灌頂教誡，進行三根本念修與相關生圓次第。複於其他聖者大士座下求受眾多灌頂、引導、竅訣之次第，心續充滿勝道三學處，其行顯然為名符其實之持教大士。為寺院大殿建造一千五百尊藥泥塑背亮度母像、銅合金千佛像、釋迦牟尼佛本生傳九幅唐卡，並制諸多供養物，表示長養眾生之福德、諸佛之身語意所依加持光輝耀灑等眾多含意。尤其背負木拉僧俗二眾重任，包括封山藪澤禁止漁獵等環保之行，提倡放生佈施等清淨善法，戒斷煙酒盜匪等棄惡之行，調解口舌紛爭等安定社會之行等恒常精勤匪懈，如是廣大護教利生，一生中擔任寺院住持直至圓寂，亦任政協會委員與寺管會主任，末後西元1999土兔年，歲59于吉祥拉卜楞寺示寂，密意歸攝法界。

 
§ 木拉貢秋乎活佛丹增桑波：
    སྤྲུལ་སྐུ་མཆོག་བསྟན་འཛིན་བཟང་པོ།
★木拉貢秋乎活佛丹增桑波
父親木拉宗嗣梭朋之子，名為朋南，或作口語 “渾涅”，以及母親究薩東波，于1940金龍年生為二人之子，年方16，西青寺珠古根桑尼瑪進行敦都多傑、龍薩寧波、北岩藏灌頂口傳時，嘗謂曰：“斯子乃恰喇嘛吉達之轉世，不論如何，有朝一日必饒益此寺。”如是言般，以三律儀長養心續，連接自宗噶陀西青派之儀軌法行唱誦樂器傳規，複為法教寺院故供施所有物資，嘎卓倉上師、康倉取藏師、西青翁珠活佛等心意甚歡而作攝受，不吝施予無漏語甘露，獲得廣大灌頂、口傳、竅訣之次第。乃黃金傳承之秤毫不染違誓垢穢，耳傳水流匯一而持有之大士，將僧俗二眾之教政掬於掌中，以灌頂、口傳、竅訣養育木拉僧俗二眾，並調解他處與木拉等部落之口舌糾紛，頒令所有邊郊封山藪澤禁止漁獵，歷盡艱難為木拉諸位先逝上師大德之轉世設立法床，其廣傳當於他處了知。擔任寺院金剛上師，亦任政協會委員與寺管會主任。
§圖年活佛根桑沃瑟：
སྤྲུལ་ཐུབ་སྙན་ཀུན་བཟང་འོད་གསལ། 
★圖年活佛根桑沃瑟
1950金虎年誕生，由西青寺活佛根桑尼瑪認定為恰喇嘛金巴迦措之轉世，授予根桑沃瑟滇貝尼瑪之名號冠冕，于上師嘎卓倉、康倉伏藏大師、西青翁珠活佛、董查伏藏大師等諸多上師座下聞受灌頂、口傳、竅訣之次第，以密咒金剛乘門二次第殊勝瑜伽，隨化機有情眾之願望賜予加持，以純淨意樂圓滿僧俗二眾之共同利益，成為康倉伏藏大師與白玉噶瑪洽美仁波切之傳人，長期擔任縣政協會委員、宗教局木拉寺管委會主人。如授記般，返回白衣咒士身分後應機取出伏藏，諳熟瞄壓引焚等現行猛渡之業，乃至遷渡亡者、助佑生者等為社會祈福作為己任。其餘八大府營諸位轉世活佛，亦成辦廣大護教利生事業故，祈禱諸尊蓮足經劫堅穩安住！
 
17.	歷代木拉咒師乃，木拉家族諸多二次第自在之咒師中，稍許講述為木拉諾諾多傑札丹又稱為怙主戰神黑鼻之轉世；木拉多傑洛強之傳記中記述之大咒士肯他本；多竹欽法王傳記中所記載木拉諾諾之子祿嘉本；嘉木樣協巴第四世傳記中記述木拉萬甘丹吉；曜魔羅睺羅護法服侍如僕之木拉給根；木拉喇嘛鄔金圖多為所有西青轉世活佛之親教師；木拉咕嚕成就吉祥怙主大黑天瑪哈嘎啦，令護法天王如親友般護持；木拉鄔金貢波念誦眾會怙主咒語數億遍成就念修之量；木拉梭朋被公認為吉祥怙主眾會主瑪哈嘎啦之轉世；木拉德拉曲華多傑念誦觀音心咒數億遍親謁聖尊觀世音成就；木拉紐瑪沃瑟證悟大圓滿密意；木拉鄔秋喇嘛與曜魔羅睺羅護法如同人與人般相伴；木拉老咒師索南確佩為能轉換有形無形等自在成就四事業之大力咒師，宛如大鵬鳥群翔空般轉世不斷降臨。
 
18.	木拉名媛仕女
白樂公主：誕生為白樂王臣喇敦南開仁欽之宗嗣，稱白樂公主。上半生為蒙古王妃，生下木拉諾諾等子嗣，為梭托僻靜處之領主。下半生惟修持佛法，成就卓越。此外，木拉覺嫫才娀姬、準噶爾活佛之母督薩希蘿、西青翁珠活佛之母謝瓊薩康卓措等諸多剎生、俱生空行母之事業亦發展於木拉家族中。
19.	木拉寺現今學者
1) 拉讓巴格西督格丹增尼瑪：西元1967第十七遶炯之火羊陽年孟冬(藏曆十月)上弦初十，生為父親木拉諾桑、母親梭薩日朝吉二人之子，幼時于其叔公阿克克洛或稱蔣揚索南堅參上師，以及伯父堪布桑巴倫珠二人座下學習念誦、聞習前行十法。康倉大伏藏師嘎旺卓督林巴之伏藏預言中記載

自處寂林禪定法洲中 聖者悲意周遍清涼光 牟尼方便聖地名智慧
聖者加持意化化身者 教法光輝名為瑟惹雅 清麗戒律芳英敷其華
運握三慧韶華之莊嚴 禪定法洲勝教趨益上

以如是等聖者觀世音之授記預言稱頌之。年13于吉祥拉卜楞寺大學者頂嚴拉墨根敦迦措跟前求受沙彌戒，修持三學處之道。西元1987火兔年，往詣哲蚌寺果芒札倉僧院，西元1988年氐宿月，舉辦入寺儀式，依止果芒第79任堪布云滇當確尊者、西青翁珠活佛、果芒前任堪布阿旺尼瑪等，徹骨穿石般衷心求習攝類學乃至五部大論，長達五年求習般若大經部。
於果芒札倉僧院中進行慈氏大論徹夜辯論，於哲蚌寺大會中，精進努力進行二十種僧伽比喻與四品般若之起座對辯等。西元1995木亥年進行般若立宗對辯，受頒第一級之般若燃江巴學士學位。依循木吞果芒札倉僧院之傳規，徹底學習中觀、俱舍、毗奈耶之完整論頌。
西元1997年新季中觀班始時，于法王座下求受近圓戒。
西元2002第十七遶炯水馬年於拉薩祈願大法會中，通過寺院認可，受頒拉讓巴格西學位。于法王座下聞受十八部菩提道次第相關注釋，學習許多經部法門，又聞受諸多密續法門，如《密宗道次第》、《五次第明燈》，廣受法語甘霖。法王授其《龍欽七寶藏》、《多珠欽滇貝尼瑪全集》之書籍曰：“爾寺系屬舊譯寧瑪，爾往楚西仁波切座下求受灌頂、口傳、竅訣等，為善焉。”厥循其言，于楚西仁波切座下獲受《七寶藏之言教》、《滿願妙瓶》、《竅訣寶藏論》、《心滴根本頌》等諸多灌頂教言與口訣。
複于噶陀墨查仁波切座下獲受《寧瑪教言》、《大寶伏藏》，以及敦都多傑與龍薩寧波二者等諸多灌頂口傳與竅訣。於西青寺毘廬仁波切座下獲受敦都多傑與龍薩寧波二者若干法類、心滴前行《普賢上師言教》、龍薩前行之注釋言教等。于頂果欽哲法王、成就自在貝瑪諾布法王座下求受諸多大密咒之竅訣。于聖怙西青饒將仁波切座下聞受《根欽吉美林巴全集》以及《巴珠仁波切全集》之口傳，聞受諸多心滴法類。于敦珠法王子聽列諾布座下聞受諸多敦珠法類之三根本灌頂口傳，以及諸多口訣部法要。於滇瑪洛確仁波切座下聞受《穆札百法》灌頂。于噶陀老堪布索南滇巴座下求受噶陀前行與西青法類之甚深口訣教授引導等。總之，徹底聞受無分新舊宗派浩湯無際之法流。
西青尼達桑波活佛札迦仁波切為噶陀蓮師初十法會之功德主，西青各寺院(西青有廿一分寺)諸位上師活佛當時于舊譯甯瑪之祖庭噶陀寺初十大法會中會晤時，噶陀黃金寶座之持有者──聖怙香炯活佛、聖怙墨查活佛、噶陀堪欽阿瓊仁波切之轉世桑傑茨讓活佛、蔣揚活佛、洛嘎活佛等通過商議之結果──噶陀法脈中僅有督格一人往詣山居格魯派之要寺吉祥哲蚌寺，完整求習五部大論，受頒拉讓巴格西學位。如是倍贊嘉許，因而噶陀寺頒賜身口意所依物、密乘完整供養法器、寶劍、班智達帽、完整僧衣連同豐厚供養，封其班禪之位。其人本身持戒清淨、廣學經論，於世界各地弘揚教法。
2) 大阿闍黎噶陀仁珍千寶‧貝瑪旺晴：於本寺與近百位大德座下學習訣竅，在臺灣師範大學學習中文，澳大利亞巴拉特大學哲學學士，多所大學客座教授，建立三寶所依物與佛寺等貢獻，有十六本著作以及十幾本未完稿。
3) 阿炯東瑟敦列：入木拉寺學習，于喇榮和瑟修寺進修，成為多玉妥寺住持之一，是木拉寺上師。
4) 那開羅桑滇貝尼瑪：入木拉寺學習，於喇榮和瑟修寺進修，為安度寺住持寶座。
5) 貢秋堅參：入木拉寺學習，于龍卡爾寺、沙拉寺、隆務寺等處進修，為木拉寺上師。
6) 賈修慈誠桑傑：入木拉寺學習，於哲蚌寺果芒札倉僧院進修，受頒般若燃江巴之學位，成為後來噶陀寺首座。
7) 多讓巴格西蔣樣索南：入木拉寺學習，于吉祥拉卜楞寺進修，受頒最優秀多讓巴格西學位。
8) 欽饒迦措噶久格西：入木拉寺學習，於甘肅佛學院畢業，哲蚌寺果芒學院學習五部經論，受頒噶久格西學位。
9) 喇榮堪布木拉根桑：入木拉寺學習，喇榮佛學院與木拉寺授予堪布學位，為喇榮佛學院最精通顯密教法之堪布。長期于喇榮等各寺講經說法，著作四本，現任木拉佛學院教務主任。
10) 木拉堪布尼可：入木拉寺學習，于喇榮佛學院進修，受頒木拉寺堪布學位。
11) 木拉醫生圖登威瑟：入木拉寺學習，于拉卜楞寺學習經論、醫學、算命、梵文。
12) 木拉般若格西強貝究美：入木拉寺學習，於哲蚌寺果芒學院進修，受頒般若燃江巴學位，現正就讀中國北京高級佛學院。
13) 般若格西桑傑迦措：入木拉寺學習，於西藏沙拉寺和隆務寺進修，受頒般若燃江巴學位，正於寺院就讀中觀、釋量、律藏、密續。
20.	木拉各部禪修院紀年：主要有山中或禪洞各自修行閉關處，有閉關者進行閉關時，木拉寺供其學習和生活資源。任何外寺來訪者，居住期間，從屬本寺管轄，當守寺規。

◎秋隆禪修院：
1) 院名：尕地高法原、勝樂珍寶宮殿。始於西元八世紀，西元1672年前後有關房。
2) 特色：系大悲觀音、勝樂金剛、八大法行之聖地，蓮花生大士與伊喜措嘉空行母曾居住。內有諸多天然佛像、經文、掌印等，富產藥物、淨相殊異、成就攝生術(辟谷術、金丹術)，此處享有“躍入空行淨土之門”美譽。 
3) 朝聖：值猴月或勝生土龍年時，隨時可朝聖。修持觀音、八大法行、真實意、勝樂金剛瑜伽女，薈供、閉關之慣例，朝聖者若專一于堅信與清淨心，必獲加持。事業順遂、身體健康、無礙成就。
 
《蓮師空行秘密要點》記載：

見此逆緣障礙消 修持獲所欲成就 具信入於解脫道 善緣喚醒覺悟土
比丘養成禪定地 瑜伽施展密行境 持明履及先德跡 即生成佛之聖地

以及，西青寺根桑尼瑪曰：

修 行持精進獲成就 覺 證德增若上弦月 禮 轉繞勤勉淨業障
處 結緣引入持明土 薈 供養圓滿大資糧 處 他方一月之修持
境 此域一日尤迅疾	

如是說。
4) 禁忌：非時勿登山頂，勿碰山上神壇、供神台，發甲不許落此處，勿說不吉利語，應敬自生像，非寺方允許，不得攜走土石草木(必須寺辦儀式)
5) 授記預言：

空行秘密之要點 鄔金大師加持之 安多廿五聖地首 獅子倨傲琉璃山
東方金剛薩埵處 南方文殊身之穀 西方馬頭大懷窟 北方降傲暴虐山
周邊八大法行教 近區護法財神處 咕如蓮師王臣眾 加持化身彙集處
為利生故埋眾藏 瑪隅秋隆正法土 鄔金境域無差別 結緣此處成俱福
進行修持何須言 外為觀世音剎土 內為法輪勝樂處 密為真實意壇城
極密金剛妃婆伽 云云
 
6) 歷史：八世紀咕如蓮師與伊喜措嘉空行蒞此修持，多珠欽法王授記預言曰：

吉 勝樂地之近處中 主 聖者觀音蓮花手
近 八子示現善識相 經 密咒法器舉高空

以及，給勒敦珠林巴大師曰：

吉 真實勝處秋隆地 怙 蓮師父母賜加持
法 財寶伏藏富孕育 處 于此修持速成就

如是云。

西元1672年前後，木拉給根根嘎朋措適此處修持。
1709土牛年，遍智嘉木樣協巴一世返回安多時，於此立神壇供養。
1771年多珠欽法王一世廿五歲時，據云在此前後閉關三年，親謁聖者大悲觀音等無數本尊海會。
1789年西青寺依怙主索南華滇(翁珠活佛二世)來此朝聖。
1850年前後，謝瓊格西居此作禮贊文。
1860年前後，迦倉上師確吉僧給尊者於此開悟，淨相中親謁金剛瑜伽母壇城，參與空行聚會，作禮贊文。
1867火兔年格爾德洛桑稱列詣此，作供神禮贊文。
1955年西青寺根桑尼瑪于此閉關作禮贊文，親謁金剛瑜伽母。
 
2006火狗年亞青寺成就自在阿秋喇嘛重新開啟聖地之門而認定曰：

外為三怙主聖地 內為勝樂金剛土 密為八法行壇城

總之，寧‧尼瑪沃瑟之傳承法嗣，西青寺歷代諸師咸至此閉關清修。覺囊派蔣哇瑪德活佛、安曲大師欽饒迦措、大成就者阿克特特、敦珠伏藏大師麼子多傑札都、準噶爾堪布等於此修持閉關。阿吉伏藏大師卡確林巴、多仁波切瑟諾吉巴多傑、敦珠伏藏大師孫子索南德贊等於此取出伏藏。木拉本地所有上師活佛咸來此修持閉關素為慣例。

◎督格禪修院：
 
1) 院名：督格禪修院、東方廣弘釋教洲。始於西元1885木雞年。
2) 特色：系殊勝依怙督格山居大師洛桑饒吉畢生當中進行修持之主要據地，為其受持萬餘次斷食八關齋戒，以及親自製作十萬佛像、千萬擦擦處。此地亦為木拉八大菩薩修持處，臧巴大師、大成就者佐欽日巴等言此地為觀音菩陀洛山淨土。此地複為西青翁珠圖登龍德迦措、根秋活佛、南岩大成就者、榮塔喇讓巴活佛等誕生地。
3) 朝聖：此地有觀音殿、阿克倉與德格倉供施水食子之加持成就水，飲用成就水能強身益體、療養心風等心疾。若轉繞白色佛塔能息曜魔禍障等害損。
4) 禁忌：此地禁攜葷食、煙酒等，所有居住此處者，一律必持斷食八關齋戒。
 
5) 授記預言：
多珠欽法王(1745-1821)之授記曰：

吉 勝樂地之近處中 主 聖者觀音蓮花手
近 八子示現善識相 經 密咒法器舉高空

如是八大菩薩化身以及木拉諸營上師廣開利他事業大門。臧巴大師強巴確增譽為觀音菩薩之聖地。
6) 歷史：
1653年藏曆08月五世達賴喇嘛往北京中原時經過此處，據云為鎮地故築白色佛塔。
1771年多珠欽法王一世25歲前後至秋隆岩時，于此安居修持，築迭石屋，其跡仍存。
1885第十五遶炯木雞年，督格活佛等詣此修持一段時日，便雲遊四方。
爾後，木拉蔣丹等迎溫薩耳傳大師──聖怙督格活佛一世洛桑饒吉，辟築山居。
1897土牛年木拉若干師傳匯合為一，成木拉主寺。外地參學之上師、活佛、僧伽眾湧雲集，眾多上師緣故，得名“木拉喇嘛寺”。木拉八大菩薩，以及咕、那(咕咕日巴、那波巴)兩位大成就者建立關房弘揚佛法。
西元1922水狗陽年，西青寺依怙主四世──大成就者翁珠活佛，本名仁珍嘎饒多傑，密名白瑪旺札諾布、比丘名圖登龍德迦措華桑波，於此誕生，認定後首搭法衣、封活佛名、設宴款待處。
1980年開放寺廟。
1981藏曆金雞年，為查祖格列饒瑟仁波切首度領辦蓮師初十法會，于木拉區宣佈信仰自由之地。
◎果喇禪修院：
1) 院名：法螺岩洞、果喇禪房、獅吼宮殿。1771年多珠欽法王來時已有修行人。
2) 特色：冬暖夏涼，獅吼觀音加持處，惡龍病所害者悉獲良益，早期諸多痲瘋病患赴此修持康復。
3) 朝聖：頂禮朝拜、潛心修佛一至七日等，於此結緣苦病得瘳者，史多記述，服抹聖土於防重疾具殊效。
4) 禁忌：據云此處多居龍族故，禁食葷腥，不能焚焦汙灶，多蛇當謹慎，勿傷生靈。
5) 授記預言：阿克特特仁波切於此親謁獅吼觀音時，遍方悉成大悲觀音淨土，岩洞長期流出甘露，結緣者悉得觀音加持攝受。
6) 歷史：
1885年前後，阿克特特仁波切為痲瘋病所苦，上師黑札巴札西堅參告曰：“據云木拉系往昔多竹欽法王等賜予加持，令眾多痲瘋病患痊癒之地，爾當往該處修持。”彼旋遵師令尋往其處，於十二年間修持親謁獅吼觀音，見處所成為觀音淨土、禪修洞成為觀音聖殿，聖殿上安住獅吼觀音，右手流降甘露入其頂中，身盈清涼喜樂，翌日身體消腫、肌膚稚嫩，病乃瘳。再度修持時，複謁聖容，獅吼觀音如是授記：吾予子共同成就，爾具業緣之不共本尊為金剛瑜伽女，生世具宿業緣之根本上師為查格隆(察給弄)大師，由之求受灌頂口傳可即生獲證殊勝成就。汝當救護諸痲瘋病患，於此聖地結緣亦獲觀音攝受。阿克特特仁波切如是修持即生獲得雙運之果位。
其後，一位果喇嘛亦為痲瘋病所迫，終生于此修持痊癒，故此岩洞亦稱果喇修行洞。
 
◎達悟禪修院：	
1) 院名： 格薩爾馬鬃紅岩山、尕若危神達悟、危神大懷遊戲。
始於西元八世紀，西元1672年前後有關房。
2) 特色：
此處禪修洞極多，具有咕嚕蓮花生大士、空行伊喜措嘉、法王赤松德贊、安朗迦哇秋樣等之禪修洞，系空行伊喜措嘉佛母觀修頓超之處，其頂印、手印、背印等清晰可見。嶺‧格薩爾王之赤色白嘴神駒之新鬃毛獻予護馬神聖日曼達處。
敦珠法王子索南德贊之《蓮師預言蓮花印》記載：“西方稱作馬鬃紅岩山處，乃為大懷殊勝馬頭遊戲宮，藏有一億大懷續部處，此為蓮師父母之修洞，蓮師父母留下身印、手印。亦為安朗嘉華秋揚之修洞，岩山之頂石堡中，具有法王赤松德贊顯現為馬頭明王，馬嘶鳴響瞻部洲之處。下方孜瑪入藥叉等危神宮殿中，護法恒常安住，化遣十萬部危神兵旅。”如是云。
3) 朝聖：於岩洞上、中、下三處內獻供、頂禮、轉繞有巨益，尤其念修蓮花語之種姓：拔除輪回大悲觀音、馬頭明王、紅度母、作明佛母等，祀禱危神種姓孜瑪入藥叉等，極善。
4) 禁忌：此處多事故，成為危神之地，勿橫臥路間、小路中不許休憩，血肉腥膻等不許焚焦汙灶、面向聖地不許排解、大帳篷門不向聖地、小路處勿搭帳篷、未經供神不開掘土地、不許撬壞石頭、禁伐木、泉水處不排解、勿說不吉利語、禁惡語爭訟，行抵該處，最初面向聖地念馬頭明王咒祈禱除障，朝聖畢未回向不能背山離去。
5) 授記預言：
索南德贊授記曰：“此乃蓮花語之處，結緣成就懷業始。後世取藏大師成就者次第降臨，開啟蓮花語伏藏，利生遍佈瞻部洲，詣此結下善緣者，有朝投生蓮花光剎土。”如此授記。
6) 歷史：
西元八世紀，咕嚕蓮花生大士、空行伊喜措嘉、法王赤松德贊、安朗嘉華秋揚等於此觀修蓮花大懷勝馬頭遊戲尊之法門。爾後，嶺‧格薩爾王諾布札德來此，乘赤色白嘴神駒，修持勝馬頭遊戲。
1771年前後，諸在地關中行者迎請多珠欽法王蒞此修持。
1885年前後，雜果查祖根嘎列桑活佛詣此，修持馬頭明王成就。
大成就者黑行者轉世仁珍究美饒殿，修持馬頭明王顯現成就驗相。
蒙古果列喇嘛洛佩措迦以攝生辟穀術長住洞中等極多稀有史事。
2006年火狗年亞青成就者阿秋喇嘛認定為咕嚕蓮師聖地而重啟聖地。
 
◎秋尕禪修院：
1) 院名：秋尕岩洞、財神岩洞、白臧巴拉聖地、格薩爾溫泉等。
2) 特色：此處有諸多往昔大德修持岩洞，具多種寒水石礦物，格薩爾溫泉等療治百病泉水，於此淨供、埋藏寶瓶將增財受用，溫泉沐浴亦可淨治皮膚病。
3) 朝聖：于此修藥師佛、臧巴拉等財神法速獲成就。
4) 禁忌：不可隨意觸摸供神台、勿掘土、不能傷害生靈與植株、舍酒肉等葷食，未經寺允不可攜離礦物水石。
5) 授記預言：
《蓮師預言蓮花印》記載：“蓮師藥師佛加持之溫水，珍寶岩山堆聚藥叉財神海會殿，其內蘊藏增業法門一億部。”如是云。
6) 歷史：
嶺‧格薩爾王溫泉中含多座古代礦化石床，後山為三堆如意寶堆起之山形，其上乃修財神最勝寶地。
1771年前後，諸在地關中行者迎請多珠欽法王蒞此修持。
1885年前後，雜果查祖仁波切根嘎列桑，每歲適此浴泡溫泉，病痛息滅、容光煥發。
大成就者黑行者轉世仁珍究美饒殿于此修持黑金剛忿怒母時，親謁智慧空行母。
木拉施身法成就者卡洛雅佩于此修施身法期間，出現各種魔障時，不忘清淨見地而于諸魔中勝利。
1957火雞年，西青寺根桑尼瑪和阿喇貢仁波切重啟伏藏聖地之門，安上神壇與供神台，為息滅情器各種衰敗而埋下伏藏寶瓶。
2006年火狗年亞青成就者阿秋喇嘛認定為藥師八如來聖地而重啟聖地。
 
◎達日禪修院：
 1) 院名：箭庫禪房、格薩爾禪房、花椒口岩洞、聖地山基禪房、洛薩師關房等。
2) 特色：冬暖夏涼、易具生活順緣、修持人較少障礙、順遂吉祥之聖地。
3) 朝聖：此聖地于自生聖母或瑞瑪德(吉祥天女)聖地山腳下，亦為居士騎士八神護法遊戲安住之聖地，合適修供度母、妙音天女、吉祥天女等諸空行母。
4) 禁忌：注意環境衛生，保護此山上生物，尤其蛇與鳥類系護法觀物，不可傷害。
5) 授記預言：
《蓮師預言蓮花印》記載：“安寧護法金剛猛烈王母或自生王母之宮殿，彷佛心臟豎起之巍峨聖山，周邊有傲神八部，格薩爾王箭庫、弓庫、武器庫等等。”
 
6) 歷史：
གླིང་གི་སོ་དིལ་མཐོན་པོ།
★格薩爾偵察台
此岩洞左側與右側山谷各稱格薩爾王箭庫、弓庫，僻靜處後山稱格薩爾王武器寶藏庫，山頂稱格薩爾王偵察台(羌人烽火臺)等，具諸多與勇士嶺‧格薩爾王有關連之名稱處，左右山腳山谷入口極窄、內部寬敞，天然形成一易隱蔽之處，乃嶺‧格薩爾王時代之武器大寶庫，跨越此山，另一處為格薩爾溫泉，具有多座古代礦化石床，珍寶堆疊之殊勝財神聖地，此岩洞即稱嶺‧格薩爾王修行洞。
1771年前後，多珠欽法王一世根桑賢潘于此修行。
1880年前後，木拉兩位大成就者，咕咕日巴轉世大咒師索南確佩、那波巴(黑行者)轉世仁珍究美饒殿，咕、那二人為佛法長久住世，在此修持普巴金剛。
木拉喇嘛洛薩雅洛于此居住修行廿五年，繪製木拉寺護法殿最勝、嚴峻、加被廣大之瑪哈嘎拉唐卡。喇嘛洛薩曰：“吾每一滴水誦一咒語、一滴顏料觀一本尊，如此而繪時，各個本尊悉融入此唐卡，由是之故，何人虔信供養，此必與之言語。”得如是允諾具真實智慧尊安住之殊勝唐卡亦成於斯。
昔時此處埋有橫死魂附體之嘎屋盒染汙聖地之駭聞，1957火雞年，西青寺根桑尼瑪大師適此淨化聖山、埋下諸多寶瓶、修復重啟聖地。
2006年火狗年亞青成就者阿秋喇嘛認定為自生聖母(吉祥天女)之聖地而重啟聖地。
跋文
道之根本依止善知識 法之精要具足正知念 教之根本僧俗二部合
佛法興盛緣起實善妙 於外三種戒律服莊嚴 於內二次第定達准量
秘密親謁本初佛果位 禪定佛法之輪轉動洲 見即獲得解脫正法門
意之精要暢踏歡喜舞 傳播講修五生之妙音 日月輝及之處咸利樂
乘門頂王不可思議意 本淨光明大圓滿境界 有漏幻軀離塵光明身
遷移深廣寶訣已擁有 清淨刹土所在眾含識 已入空行密道之開端
見聞想觸塵數之眾生 願于大樂淨土中解脫

